Meša Selimović
DJEVOJKA CRVENE KOSE
bojana888

I
PRVA ČETA
I
U proljeće se esesovski bataljon sudario s malim partizanskim odredom, jedinom
odbranom bolnice sa oko tristo bolesnika, smještenih u dvije kuće i nekoliko zemunica na
planinskim obroncima.
Videći da esesovci idu ravno na majevičke padine, odred je počeo da napada tu
njemačku ljudsku mašinu, zalijećući se iznenada, dočekujući iz zasjeda, udarajući noću,
nastojeći da zavara bataljon i da ga odvede na drugu stranu.
Ali Nijemci su, izgleda, znali na što idu (bez domaćih ljudi koji su im pomagali
mnogo bi nam manje zla nanijeli), i nisu dali da ih slabi odred skrene s puta.
Odred se nije odljepljivao od bataljona, kao komarac, kao ljutito kuče kad skače na
vuka.
Početkom aprila, želeći da se riješe tog dosadnog krpelja, i da brže dospiju do
majevičkog masiva, Nijemci su navalili odlučnije, i za tri dana pritisnuli odred uz planinske
obronke. A trećeg dana uveče komandant je naredio da se bolesnici i ranjenici prenesu dublje
u planinu, kako ne bi doživjeli sudbinu trnavskih tifusara, koji su kasapljeni i živi spaljivani u
svojim skrovištima.
Po mraku, preko krševita puta borci su nekoliko sati vukli na sebi nemoćne drugove
uz strminu, po kojoj je i bez tereta zamorno ići. Bio je to težak napor za borce, iscrpene od
slabe hrane i neprestanih borbi, i za ranjenike, koje je vrijeđao svaki dodir i svaka neravnina
na strmom i dugom putu, ali su oko ponoći svi ranjenici smješteni u jednoj uvali na planini,
zaklonjeni od hladnog aprilskog vjetra.
Sutradan, u rano jutro, počela je da tuče neprijateljska artiljerija sa vakufske glavice,
roveći šljivike i utrine po Jablanici, žuti pješčar iznad sela i planinsku padinu pokrivenu tek
ozelenjelom bukovom šumom. S teškim, uznemirujućim fijukom, počele su odnekle iz
neprijateljske pozadine da dolijeću i granate dalekometnih topova, sručujući se s urlikom u
planinske prodole, na kose, u krošnje ogromnih bukava, stostruko odjekujući u dubini šume.
I sva ta strašna vatra sručivala se na prostor koji je branilo tri stotine ljudi, gladnih,
umornih, slabo naoružanih, sa isto toliko ranjenika u planini, do kojih neprijatelj ne smije
doći.
Gledajući iz gustiša pri kraju šume, borci prve čete, očekujući neprijateljski napad,
vidjeli su kako se u Vakufu i Mačkovcu puše zapaljene kuće, i između eksplozija granata
slušali usamljene pucnje, sigurni da je to pokolj Jablaničana.
Nije vrijedilo gledati prošarano svijetloplavo aprilsko nebo, ni prve nježne listiće
bukve, ni cokulom zgaženi cvijet visibabe u trulom lišću, to su misli od juče i od sutra.
Borci su čekali.
U devet sati, tačno poslije dva sata bombardovanja, artiljerijska vatra je naglo
prestala. Oživjela je tišina i, neprijatno polegavši po šumi, zaglušila je vojnike. I uznemirila
ih. Sad će početi napad.
Oči bodu pješčar i padine oko njega, kuda neprijatelj može da dođe, ruka pipa metke
stavljene u džep, na brzinu se pripaljuje još jedna cigareta u novinskoj hartiji, šajkača se
čvršće nabija.
Komandir Ratko je govorio borcima:
- Samo nasigurno pucati! Mitraljez kratkim rafalima!
Nasigurno pucati, znači ne zadrhtati kad neprijatelj u gustom stroju ide prema tebi, ne
otvarati vatru dok ne sagledaš oči koje te traže, dok ne čuješ usopljen dah. Jer, metaka nema
dovoljno, nećeš ih dobiti na trebovanje, možeš ih samo oteti ili uzeti od mrtvog
neprijateljskog vojnika.
Ali sivozelenih uniformi nema. Pješčar je pust i tužan, desno od poleglog stroja
planinska rječica šumi skačući u propanj niz stijene, u Mačkovcu još se mrkim dimom puše
kuće. Negdje, u krošnji, zapjevala je ptica.
Zašto ne dolaze?
Neko je viknuo, i svi su se oštrije zagledali u pješčar što je odvajao šumu od sela.
Čula se vika i pucnjava, i uskoro je na čistinu iznad sela istrčala seljanka u bijelim
rubinama i s bijelom maramom razvezanih krajeva, držeći nešto u naručju. Trčala je kratkim
koracima, pognuta prednjim dijelom tijela, ne osvrćući se na progonioce koji su za njom
pucali iz sela. Kad se dohvatila pješčara, pošla je hodom, očito zamorena, a onda opet
potrčala, da pobjegne mecima.
Borci su bez daha pratili taj bijeg od smrti. Žena je sve teže išla, oni su je vukli očima,
u mislima požurivali: još malo! Ali ona nije mogla da požuri. Počela je da se osvrće. Potpuno
iscrpena, zaljuljala se i pokleknula na žutoj litici pješčara kao umorna bijela ptica, pa se
ponovo uspravila i zakoračila uz klisku uzbrdicu.
Oko nje su se dizali jedva vidljivi puhori kamene prašine od metaka koji su za njom
zviždali. Najednom je žena posrnula jače, pala na koljena, trenutak ostala tako, uspravljena
tijela i neprirodno uzdignute glave, pa se naglo srušila. Ostala je bijela mrlja na žućkastoj
litici, zgrčena nad nečim što nije ispuštala, mrtva, na bijegu između kuće koju je pokušala da
sačuva i šume u kojoj je htjela da spase život kad je kuća uništena.
Njom mrtvom oživio je pješčar novom tugom.
Surova igra je završena.
Mala crna sanitarka, sa zaboravljenim cvijetom visibabe u kosi, ponavljala je odsutno:
- Izgleda da je nosila dijete u naručju. Dijete je nosila, izgleda.
Niko nije odgovarao.
Komandir se sjetio svoje žene i djeteta. Ostalo je iza njega u kolijevci. Dok ovo čudo
prođe, otići će da ih vidi, obećali su mu u štabu, zbog žene, bolesna je. Dok ovo prođe.
Prekinuo je tu slatku misao kad je negdje ispod stijena pod šumom grmnuo bacač,
izbacujući granate, tačno u određenim razmacima, kao da su odbrojavali. Mine su padale po
rubu šume, blizu boraca, skrivenih iza bukava, i rasprskavale se s čudnim, razbijenim
zvukom.
Komandir je puzao od jednog do drugog borca i vikao:
- Pazi da se ne privuku dok grmi!
Klimali su glavom.
Ali neko je jauknuo, kratko, uplašeno.
Komandir je pogledao: mali Knežević je obrisao krv s lica i s užasom gledao
okrvavljene prste, blijed, razrogačenih očiju, otvorenih usta.
Dopuzao je do njega:
- Šta je?
Knežević je svrnuo pogled na njega, ali kao da ga nije vidio, nije čuo. Opet je digao
ruku do lica i opet pogledao svježu krv što se cijedila niz prste, pa promucao prestravljeno:
- Krv!
Rana kao da nije opasna: govori, miče vilicama, metak nije probio obraz, ozljeda je
vanjska. Ali ako ode odavde sa strahom u srcu, ostaće u njemu zauvijek. Zato mu je rekao
nemarno:
- Nije ništa. Malo ti pustili krv.
Knežević je pogledao kao da ne razumije.
- Previćemo docnije. Kad počneš pucati, zaboravićeš.
U tom času ugledao je kako neprijateljski vojnici pužu uz padinu. Neki su se
prebacivali kratkim skokovima, nalazili zaklon i pucali dugim mitraljeskim rafalima.
Prvi put su ih odbili.
Ali nisu odustajali. Skakali su uz pješčar, puzali uz padine, navaljivali uporno,
navaljivali i uzmicali, navaljivali i ostajali.
Minuti su prolazili, sat je prošao, a borba na rubu šume je bješnjela, postajući sve
žešća i krvavija.
Ne umanjujući minobacačku vatru, neprijatelj je ubacivao sve nove i nove vojnike.
Dvaput su čak jurišali u streljačkom stroju. Ali je iz šume tukla ujednačena vatra, i sve je više
sivozelenih uniformi ostajalo pod šumom.
A vrijeme je prolazilo.
Komandir je to osjećao kad bi nastalo kratko zatišje. Te prekide iskorišćavali su
bolničari da izvuku teško ranjene i poginule. Već je pet mrtvih, i Đače među njima, još
dječak. A biće ih još, neprijatelj je uporan.
Koga li gleda posljednji put u životu? Možda Kostu, koji u ovom času nemirnog
zatišja nespretno savija cigaretu, stavljajući nešto u debelu neposlušnu hartiju, zirkajući na
čistinu pred šumom? Možda rudara Halida koji se u prvim borbama stidio da uhvati zaklon?
Možda i svog mlađeg brata Stevu koji nikako nije htio da se odvoji od njegove čete.
Začudio se i uplašio, nikad mu takve misli nisu padale na um. Je li to predosjećanje?
Ili strah? Možda je strah, u predosjećanje ne vjeruje. Pa ni strah baš ne osjeća, ali ko zna šta
se krije u čovjeku.
Boje li se borci? Pogledao je po stroju. Lica su im umorna, prljava, blijeda, ali mirna.
Ako i ima straha u nekome, savlađuje ga.
Vojnici su stavljali nove šaržere u ležišta, dodavali jedan drugome metke, popravljali
ležaj ispod sebe uklanjajući kamenje i granje, hvatali bolji zaklon. Spremali su se da
dočekaju novi napad.
Zatišje nije trajalo dugo.
Udar za udarom nalijetao je na šumu, nalijetao i odbijao se.
Zašto su tako uporni? Zašto sve snova i snova bacaju vojnike na čistinu gdje ih čeka
smrt? Zašto ne pokušaju da prodru u planinu i drugim pravcima? Čudno, zaista.
Ali kad mu se učinilo da je pronašao razlog, komandir se osmjehnuo. Pa da! Nijemci
su osjetili pred sobom slabe snage, sa svega tri mitraljeza i četrdesetak pušaka. To zaista nije
ništa! S malo više vatre i malo više zalaganja može se pregaziti ova četica i najlakšim putem
prodrijeti u planinu.
I tuku, tuku teškim oruđima, a onda navaljuju. Ali ne ide!
U redu! Brzom topovskom i minobacačkom vatrom po njima! Meta: prva linija
drveća! I opet vojnici u sivozelenim uniformama idu uz brdo. I opet šuma ne da u sebe. Šta je
to? Nije im dosta? Bacači pod brdo! Minama izroviti zemljište na rubu šume! Ali kad
Nijemci pođu uz čistinu, sa tog izrovljenog zemljišta zasipa neprelazna vatra. Nevjerovatno!
Još jedan napor! I još jedan neuspjeh. A vrijeme prolazi, i sve ostaje isto.
Vrijeme prolazi: komandir ima samo još jedan šaržer. Ali slabo sunce još se nije
ispelo nad planinu, i duga kolona sati imala je još da defiluje do mraka.
- Druže komandire!
Do njega je dopuzao bataljonski kurir Mališa i pružio mu otrgnut komad hartije.
Komandant bataljona mu je pisao:
- Komandiru prve čete, javi šta ima novo.
Ležeći, komandir je izvukao olovku i prislonivši hartiju na kundak mašinke, napisao
izvještaj:
- Sve je u redu. S. F. S. N. Komandir Ratko.
Primivši hartiju, Mališa ga je pogledao u oči:
- Imaš li šta da poručiš, usmeno?
- Nemam, Mališa. Skloni se!
Mališa je otpuzao u šumu.
Borba nije prestajala.
Na desnom krilu mitraljez je potpuno zaćutao. Šta je s Carem? Sigurno je ranjen, jer
je mitraljezu priskočio vodni delegat, ali je i on ispustio samo jedan rafal i zaćutao. Samo se
Srećko nije dao: ni njegova paljba nije više sigurna, ni tačna, ni stalna, pribijao se zemlji kad
bi mina eksplodirala, skakao s mitraljezom unazad i u stranu, pa se opet vraćao na staro
mjesto.
Ućutkanom mitraljezu dopuzao je jaki Žiga i, izvukavši mitraljez ispod delegata,
povukao se unazad i uskoro, kao najljepša pjesma, začula se odsječna paljba.
Ali je radost trajala kratko. Ni Žiga se više nije javljao.
A Nijemci idu.
Prešavši beskrajno dug put do ućutkanog mitraljeza, komandir je sklonio
presamićenog Žigu i, ne misleći da li je živ ili mrtav, pogledao preko mušice.
- Mirno! - govorio je sam sebi. - Ne gubi glavu! Suviše su se približili.
I zaista se stišao: čekić u grudima se smirio, u ruci je osjetio sigurnost.
Lako drhteći na tankim nožicama koje su upale u vlažnu zemlju, mitraljez je počeo da
kosi otkos za otkosom.
Nijemci su zastali.
- Postao si mitraljezac?
To je komandant odreda.
- Kako je?
- Dobro.
- Đavola je dobro! Ali ste ih zadržali.
- Imam osam mrtvih.
- Hajde, povuci borce, smijeniće vas treća četa.
Napad je potpuno utihnuo. Poslije četiri i po sata tutnjave zaćutala je i artiljerija, i uho
je počelo da hvata i druge zvukove i šumove, dirljivo obične, nestvarne. Potok se pokrenuo
niz stijene, šumeći glasno, duboko u šumi kao pucanj je odjeknula prelomljena grana,
bijesnim klikom oglasio se jastreb.
Javio se i umor, i to valjda istog časa kad su niz šumu čuli korake i vidjeli da im
dolazi smjena.
Borci su se šalili s drugovima koji su ih smjenjivali:
- Lezi ovdje, dobro sam ugrijao logu, a ja ću gore na tvoju.
I protezali se, ustajući.
Na planinskoj zaravni su pojeli komad mesa i legli da spavaju.
Legao je i komandir, tijelo ugodno bridi, u glavi još tutnje eksplozije, izviru potisnute
slike lica, tuđih i svojih, srditih, uplašenih, krvavih, javljaju se piskovi, prodorni uzvici.
Vraga ćeš da zaspiš!
I odmah utonuo u dubok san.
II
Uskoro je osjetio kako ga neko drma, i izranjajući iz sna, čuo komandantov glas, ne
razumijevajući riječi. Ali se brzo rastrijeznio i ustao.
- Jesi li se odmorio? Spavaš već dva sata.
Ali, šta je to? Kao da je odred spreman za pokret, konji su izvedeni iz cestara,
bolesnici su prikupljeni, borci su izdvojeni po jedinicama.
Komandant je primijetio njegov pogled i rekao mirno:
- Krenućemo uskoro.
- A Nijemci?
- Ćute. Sad ćute - dodao je. - Ali će napasti opet.
I utiskujući kundak automata u mahovinu i u vlažnu crnu zemlju, počeo je da govori o
onome što namjerava da učini.
- Nijemci sad ćute - ponovio je. - Vidjeli su da su učinili glupost navaljujući na ovom
mjestu, i sad smišljaju plan da isprave grešku. Možda će lijevom kosom, možda preko Krsta,
đavo bi ih znao. Tek, neće nas ostaviti na miru. I šta bismo onda? Bez municije, s
bolesnicima, obuhvaćeni s nekoliko strana, ne valja, nikako ne valja.
- Zar se ne možemo izvući?
- Možemo. Izvući ćemo se. Kosom, pa niz šumu, polako, zbog ranjenika.
- U Semberiju?
- U Semberiju, pa u Srem, ako se mogne.
- Biće teško.
- Nema druge. Moramo zaći neprijatelju iza leđa, gdje nam se ne nada.
- Ali kad Nijemci vide da se povlačimo, odmah će nas napasti.
- Mislio sam o tome. Jedna četa će ostati kao zaštitnica.
Po načinu kako je to rekao, vidjelo se da je to odlučeno ranije.
- Ostaće danas, noćas i cijelog sutrašnjeg dana, i po mraku će se povući za nama.
Glas mu se nije mijenjao, ali se komandiru učinilo da posljednje riječi nije izrekao
naročito uvjerljivo, ili mu je tako izgledalo zbog njegove vlastite misli. A možda neće imati
ko da se povuče? Bez smjene izdržati stalne napade danas i cijelog sutrašnjeg dana, bez
popune municije, bez hrane, bez odmora i, što je najgore, sa saznanjem da si sam i da ti niko
ne može pomoći, to znači žrtvovati se. I ne smiju uzmaknuti, da naprijatelj ne krene za
odredom.
Komandir je pomislio: ko li je određen da ostane?
I upitao:
- Ko će ostati?
Komandant je odgovorio okolišno:
- Odredili smo najbolju četu.
Dakle, ja, pomislio je bez ponosa.
- U tebe sam najsigurniji. Ranjenici su u pitanju.
- Gdje ću vas naći?
- U Begovoj šumi. Čekaćemo.
Ali nije gledao u njega. Rekao je:
- Sutra izmiči, ne drži se jednog mjesta, pripucavaj i izmiči, zavedi ih tamo prema
rudniku. Ne hvataj se ukoštac s njima.
- Ne brini. Hoćeš li mi ostaviti municije?
- Naredio sam da se ostavi.
Prethodnica je već krenula kosom.
- Malog Kneževića ću povesti - rekao je komandant - da ti ne smeta. I tvog brata ću
povesti.
Da ne poginemo obojica, pomislio je komandir.
Donosili su nosila i privodili konje ranjenicima.
Borci su lijeno ustajali sa vlažne zemlje.
- Kad smijeniš treću četu, reci im da odmah idu za nama.
Pa poćutavši malo i lupkajući remenom mašinke o kundak, digao se i pružio mu ruku:
- E pa, doviđenja!
Rekli su do viđenja, a obojica su mislili: možda se nikad više nećemo vidjeti.
Nadao se da će uskoro vidjeti dijete i bolesnu ženu, a eto, nadao se uzalud. Da li da
im štogod poruči po komandantu, da ih pozdravi, da im kaže gdje je ostao?
Neka ostane kao da će se sutra zaista susresti.
Nogu pod nogu kolona se polako kretala prema velikoj isturenoj stijeni, nestajući iza
nje.
- Rastojanje i tišina! - prenosila se od borca do borca zapovijest s čela.
Čupavi bosanski konjići, upalih bokova, zaplićući mršavim nogama, sagibali su glavu
ne zastajući, debelim gubicama otkidajući čkalj, grančicu ili paprat kraj puta i u hodu žvakali,
hrumajući glasno, a ranjenici, sjedeći nesigurno na samarima i na oguljenim konjskim
leđima, grčevito su se držali za tvrde grive pune čičaka.
Oni najteži, blijedi i ispijeni, gledali su s nosila bezvoljno, neki više nisu ni gledali, pa
je izgledalo da borci nose mrtvace.
Lakši bolesnici i ranjenici, pokriveni ponjavama i ćebadima, išli su polako,
oslanjajući se na čvornovate štapove.
- Možete li? - pitali su borci prve čete.
- Mora se - odgovorio je poneki blijedo.
- Niz padinu ćete lakše - odgovarali su borci grubom šalom.
I gledali su za kolonom koja je odlazila. Ništa nisu pitali.
Ali je trebalo reći. Komandir je negdje čitao da se u ovakvim trenucima govore
zvučne i velike riječi. On nije našao te velike riječi, nije ih ni tražio. Rekao je jednostavno:
- Mi ostajemo, drugovi. Sad ćemo smijeniti treću četu.
Neko se kiselo osmjehnuo, neko se namrštio ali niko ništa nije prigovorio.
I četrdeset ljudi pošlo je niz šumu da zauzme položaj prema esesovskom bataljonu.
[1945.]
UVRIJEĐENI ČOVJEK
Mokri sumrak kasne jeseni spuštao se na malu željezničku stanicu pod natuštenom
planinom. Teške pahuljice vlažnog snijega polako su padale na ogoljelo drveće, na stanični
peron posut bijelim pijeskom, na rešetkaste vaze obješene o žicu, u kojima je mrtvo visjelo
uginulo cvijeće, na mokre sive tračnice što su neprestano tekle u svijet.
- E tako - govorio je šef stanice bogzna koji put - pa dođite opet. Nemojte čekati
službeni posao.
- Gledaćemo - rekao je kontrolor neuvjereno, stojeći na vratima službenih kola,
zamotavajući se u tešku željezničarsku bundu. Pa pogledavši u sivo nebo iz kojeg se mrak
sve brže točio, nestrpljivo se okrenuo prema lokomotivi.
- Zašto ne polazi?
- Uzimaju vodu.
- Zakasnićemo.
- Kuda vam se žuri? Svejedno vam je, dnevnica teče.
- Napadaju li partizani na vozove?
- Rijetko, u sedam-osam dana jednom, dvaput. Nekad samo pucaju, nekad zaustave
voz i ispituju putnike.
- Ubijaju li?
- Pa desi se. Ostale puste kućama.
- Vozom?
- Pješke. Voz obično miniraju.
- To je neugodno.
- Pa jest. Prije jedno mjesec dana išao sam tako porodici u grad, znate kako je, dosadi
čovjeku u ovoj pustolini, eto vidjeli ste, samo ste dan proveli, pa vam nije lako, elem,
vraćamo se mi, sve lijepo i krasno, kad zapuca kod Hrastnika. Izlazi! Dvadeset pet kilometara
pješačio sam ovamo, razglavio sam se dok sam došao. Još sam nosio neke stvari, veš i tako.
- Dobro, šta čekaju?
- Sad će. A bogami, pravo da kažem, uplašio sam se. To onda kad nas zaustaviše.
Nikako ne vole ljude u uniformi. Odonda se vozim samo kad moram, bogu dušu pa u voz.
Džaba, nije lako.
- Molim vas...
- A vi izvolite. Zahvalan sam svakome ko svrati u ovu pustoš, dan mi prođe dok
dlanom o dlan, kad sam sam, robija. Ovo što je oko mene, sve prost svijet, ni s kim nemaš
riječi progovoriti.
- Molim vas recite da krenu. Ovo nema smisla.
- Odmah!
I otrča prema lokomotivi.
- Šta je? - viknu mašinovođi. - Nešto zapelo?
- Sve je zapelo. Ovo nije mašina već kanta. Od Franje Josifa ostala, pa mene zapala.
- Što se sekiraš? Stići ćeš.
- Lako je tebi. Ti si na zemlji, a ja na točkovima. I još po noći. Ali o tom potom.
Treba mi jedno pet litara rakije, domaće.
- Može se naći. Seljaci daju samo za šećer. Ili kafu.
- Spremi za prekosutra.
- Ne brini.
- Evo gotovo je, uzdravlju.
Kad je voz krenuo, umotavši u oblak pare pancir iza lokomotive, kontrolora u
službenim kolima, vagone s drvetom, šef je išao po staničnom peronu mašući kontroloru
zaljubljeno, pa stao i odahnuo.
- Đavo te odnio! Jedva mi se skide s vrata.
Gledao je za vozom što je tutnjeći zavijao za okuku, ostavljajući po mokrom niskom
drveću kraj pruge bijela povjesma dima, pa poravnao crvenu kapu i u mislima još jednom
mahnuo za čovjekom u teškoj bundi što sad strepi u službenim kolima.
- Adio, piši kad stigneš!
Toliko ga je nakljukao strahom, cio dan mu ga davao u kašičicama, u kašikama, solio,
dosoljavao, pričao i što jest i što nije, o opasnostima koje postoje i koje bi mogle da postoje,
umrijeće od straha dok prođe ovih pedesetak kilometara kotline i planine, a dajbože da ikad
više dođe ovamo u kontrolu.
Ne boji se on njih, ali je bolje bez njih.
Neprijatno je i krivo čovjeku. Jer nije kontrolor došao sam od sebe, to je neko prijavio
pa su ga poslali iz direkcije.
Stanica, pusta i mokra od snijega što je padao i topio se, zadavljena tišinom kao
olovom, gledala ga je mrgodno. To odnese i posljednji trag veselja.
- I koga se to tiče? - mislio je već ljutito, gazeći po peronu škripavi mokri pijesak.
Nije on žalio rakiju i ostalo što je dao kontroloru iz prijateljstva - da ti takvo prijateljstvo! -
ali ga je ljutilo što su ljudi pokvareni. Je li on gledao kako drugi žive? Je li zavirivao u tuđi
lonac? Šta ga se tiče, neka živi kako ko hoće, ali neka i njega ostave na miru. Zapelo im za
oko njegovo poštenje i njegova crkavica. A što niko ne upita: kako ti je u ovoj pustoši, kako
živu dušu iznosiš iz tih najdužih noći na svijetu, kako s uma ne siđeš u toj strašnoj rupi? Ne,
to niko ne pita, to se nikoga ne tiče.
Da mu ih je dovesti da samo tri dana provedu ovdje u jesen. Polje, kao iz ružnog sna,
utonulo u maglu, mokri snijeg pokrio strnjike i oranice, oči da te zabole od sivobijele ravni
pune crnih krtičnjaka, iznad grmova uzlijeću gavranovi puštajući ružne krike, a evo sad se ne
vidi ni to, samo huči nadošla rijeka, a natušteno nebo nabijeno oblacima poleglo nisko, da te
udavi. A povrh svega, i najgore od svega, partizani u planini, baš nad njima, kao orlušine.
I eto, na tome mu zavide. Na ovom mraku što pada odjednom, kao da neko baca crnu
plahtu na dolinu, na tišini što je legla po ovoj bosanskoj pustolini, tamnoj i bezljudnoj, na
žutoj svjetlosti petrolejke na staničnom prozoru, na onom međedu što sjedi u kancelariji.
Ne, ne treba ovako, ovo je baš ozbiljno. Nije volio takva raspoloženja kad iskreno žali
sam sebe, malo sažaljenja može da bude i ugodno, ali ne valja kad pređe u pravu tugu.
A iz tame šapuću usne same
drago moje, da 1’ još misliš na me,
zapjevao je rastreseno, pa zaćutao začuđen, i uputio se u kancelariju, tupkajući nogama i
tresući cipele o niske betonske stepenice pred vratima.
- Đavo ti šapće u tami - progunđao je mrgodno.
U sobi za stolom na kojem je gorjela petrolejka sjedio je dežurni čuvar, podnimljen na
rutavu šapu, i bez riječi gledao šefa, ne dižući se. Šef je pomirisao ustajali pregrijani vazduh.
- Trideset gradi?
- Dvadeset i četiri.
- Domaća?
- Vlastita.
- Šljivovica?
- Prava.
- Dobra?
- Lijek.
Šef je sjeo za sto.
- Jednu?
- Može.
Iskapio je čašicu vatrene tekućine, žute kao ćilibar, stresavši se:
- Ko grom.
- Nekrštena. Još jednu?
- Samo još jednu.
Natjeraće ga ljudi da pije rakiju, pokvareni i zavidni ljudi.
- Ljudi su pokvareni, baćo. Gadni i pokvareni.
- Ima svašta.
Bio je tužan, i rakija mu se cijedila niz grlo lako i ugodno. Ali to nije umanjivalo
tugu, postajala je teža.
U peći je buktala vatra, a oko kuće zavijao vjetar, nasrćući na vrata i prozore,
podsjećajući na planinu.
- Ala zavija! Tužno, brate.
- Zašto tužno?
- Pa tako. Kad vjetar zavija.
- Vjetar ko vjetar.
- Ti nisi nikad ni tužan ni veseo.
- Nemam kad od briga. Te uradi ovo, te uradi ono, te nategni kratko na dugo, i tako
prođe vrijeme.
- O brate, kakav si.
Kako bi se on izjadao u ovom času, otrov bi se iz njega izlio, otrov i suze! Ali ovaj
seljak što je dva sata išao od svoga sela do stanice, donoseći odozgo neku oporu divljinu,
svejedno da li je ćutao i nešto smišljao ili pričao i podsmijevao se lukavim sivim očima, nije
baš zgodna kutija u koju ćeš ubaciti svoj jad.
Pa tiho zapjevao:
Nešto mi se srcu rana
pozljeđuje stara...
- Niste orni?
- Nisam.
... jer me ti, dušo, ne voliš...
- Sigurno je kontrolor nešto zanovijetao.
- Nije. Šta ima da zanovijeta.
- Ne znam. To mu je posao.
- Pitao je za tebe. Kakav je, veli, baćo?
- Malen sam ja da on pita za mene.
- Dobar je bog, velim ja, što ga drži.
- To ste dobro rekli.
- Ovdje ću ja kontrolora, u džepić! Razumiješ li, u džepić!
- Znam.
- I sve druge.
- Hoćeš li još jednu?
- Treba da ti platim i za onu rakiju.
- To je za milost, nije za prodaju.
- Ne, hoću da platim.
- Poslije.
... jer me ti, dušo, ne voliš -
srce iz njedara ...
- Sâm sam, baćo. Eto to me boli. Dobro, ti si ovdje, čast. Ali šta imam od tebe, pravo
reci.
- Ništa.
- Ništa, baćo.
(Baćom su ga zvali otkako je četrdeset prve na mađarskoj granici kopao rovove koji
nikome nisu bili potrebni.)
- Pa što odvede ženu i djecu u grad?
- Od nevolje, eto zašto. Kakvo je ovo vrijeme? Kakvo je ovo mjesto? Ako ja moram
da strahujem, ne moraju oni.
- Od čega da strahuju?
- Od tvojih šumnjaka.
- Zašto mojih?
- Nisu ni moji.
- A što ne tražiš premještaj?
- Tražio sam, ne daju.
Baćo je oćutao, a znao je da to nije istina.
Ova pusta stanica bila je šefov mali zlatni rudnik, tu je bila pilana, još je radila, iako
se drvo nije više svlačilo sa planine, zbog partizana, ali je bilo toliko neprerađene građe da se
moglo lijepo živjeti najmanje još pola godine, i svakog mjeseca primati premiju, ni malu da
se potuži ni veliku da pobjesni, ali su žena i djeca kod sestre mogli da žive bez brige. Istina,
partizani su neprestano visili nad prugom, a on nije volio opasnosti, tačnije govoreći - bojao
se, pa ako ćemo sve da priznamo, umirao je od straha kad bi u planini zapucalo, ili kad bi čuo
da se nešto desilo na susjednim stanicama. Tada bi uzimao službeni revolver, očistio ga,
namazao, i sklanjao na najnedostupnija mjesta. Dvaput je pisao molbu za premještaj, ali, sve
sračunavši, pocijepao je obadvije i ponovo odlučivao da provede ovdje još neko vrijeme, pa
makar i strahom plaćao ono što je dobijao, i što je žena pretvarala u zlato. Ne da se obogati,
već da se osigura, dvoje djece treba ishraniti.
- Znaš li, baćo, da su Nijemci doveli pojačanja na prugu?
- Hvala bogu.
- Je li ti krivo?
- Ni pravo ni krivo. Svako svojim poslom.
- Je li istina da ti je sin u partizanima?
- Kažu.
- A ti ne znaš?
- Ko će znati za zvjerku?
- A ti?
- Ja evo s tobom.
- Šta ti misliš?
- Mislim o nevolji.
- Čijoj?
- Svojoj. Valja nahraniti petora usta.
- Lukav si, baćo.
- Zašto bih bio lukav? Radim li pošteno?
- Lukav si, ko zmija. Zakatančio si dušu i jezik, pa trune u tebi.
- Nemam šta da katančim. A ti baš rakijom govoriš.
- A Nijemci će doći. I očistiće. I neka očiste, da čovjek dahne dušom.
- Široka im džada. Neka ih.
- Šalim se, baćo. Neka njih sve đavo odnese, samo te ispipavam, da vidim šta misliš.
Zbog sebe. Ponekad me uhvati strah, živa me pojede. Moja djeca nikog osim mene nemaju.
- I moja imaju samo mene, ama im slaba vajda.
- Ej - namjerno je pretjerivao šef - kakav ti je ovo pasji život? Živiš, vučeš se,
zlopatiš, a tek neko iz mraka pa kuglu u čelo. I ništa, za čas mrtav. Mrtav, baćo! - uplašio se
od svojih vlastitih riječi.
- Pa, mrtav.
- A zašto? Jesam li kome kriv? Jesam li kome zlo želio? Zašto tako, baćo?
- Ja velim, može se desiti, što ne može?
- Ali zašto meni?
- Svakome, ne tebi.
- A partizani, da li bi mi nešto učinili?
- To znaš ti, i oni.
- Znaš i ti. Šta sam im skrivio?
- Pa što se onda bojiš?
- Baćo, odaću ti jednu tajnu. Ja partizane cijenim, bogami, pošteni su to ljudi, i hrabri,
i pravedni. Samo čovjek mora da ćuti, da krije ono što misli, jezik danas u rupu vuče.
- Ne boj se, nikome ja neću reći.
- Njima možeš. Samo njima.
- Kome to? Svašta govoriš.
- Nemoj tako, baćo. Da govorimo kao ljudi i prijatelji. Misliš da ja baš ništa ne znam?
Reci ti njima, nisam ja rđav. Zar ti je to teško?
- Ma šta vi pričate? Koji ti je đavo večeras?
- Baćo - pogledao ga je šef iskosa - sve znam: vezu s njima imaš. Imaš vezu! A jesam
li kome rekao? Nikome!
- Napio si se, burgijaš uprazno. Bolje bi bilo da legneš.
- A tako ti meni? Da legnem? Neću da legnem. Do zore ću sjediti. I ti sa mnom.
- Pravo mi je. Samo pij u noge a ne u glavu.
- Piću kako ja hoću. A Nijemci će očistiti sve tvoje partizane, i onda ćeš doći meni:
molim te, šefe! Pi, kakav si!
I okrenu oznojenu glavu od čuvara, uzalud pokušavajući da digne šinjel što mu je pao
s ramena.
- A partizani će doći - šipak!
- Briga mene.
Čuvar je digao šinjel s poda i ogrnuo šefa.
- Neću šinjel.
- Dobro, nemoj. I ne treba ti, vruće je.
- Daj taj šinjel.
Čuvar se nasmijao:
- E bogami si ko trudna žena, daj - neću, daj - neću. Da ti sipam još jednu?
- Sipaj.
- Napij se kad si već počeo.
- Znaš, baćo, šta mi je još teško? Što ne mogu u lov. Ni po ovim krtičnjacima više ne
dozvoljavaju da lovim. Smeta im pucanje.
- Kako im ne bi smetalo.
- A gdje je ono kad se otisneš u planinu pa pođeš za lisicom, ili čekaš krmka, oko tebe
gora, i tišina, i sloboda, sve ti ravno do mora, svijet je tvoj, nema kontrolora da te pita koliku
ti premiju daju, đavola mi daju, nema zavidljivaca da pišu kako šaljem drva u grad a da ih
moja žena prodaje, nema telefona da zvrči po cio dan, sve se bojiš javiće ti nešto ružno, ni
tebe, baćo, nema, ničeg što je ružno.
- Nema.
- A poslije svratiš u manastir, na rakiju i na pršutu od planinske ovce, takve pršute
nigdje više nećeš naći, suše je na dimu od šljivovih grana. A sad, evo, vjetrina, češnjak i
baćo, i ova sobetina, mjesecima. Džaba, rat je gadna stvar, i kome samo treba, želio bih da
znam. Kakva je korist od njega? Nikakva. Kakva je šteta? Svakakva. Eto, drvo se ne siječe u
planini ko zna otkad. A drvo je potrebno, ne može se bez drveta.
- Ne može.
- Pa onda, kakvo ti je zadovoljstvo rat?
- Nikakvo.
- Nikakvo. Ne može se živjeti samo od pucanja i strahovanja, čovjek mora i da dođe
sebi, da se provjetri, da se provede, da se izbjesni, vidio si kako u lokomotivi puštaju paru da
ne eksplodira, e tako ti je i kod čovjeka. Ali kako da se izbjesniš, kako da pustiš paru, svi smo
mi ratom zamonašeni, kastrirani, obogaljeni, sipaj tu rakiju, šta štediš!
Negdje kod mosta čuo se prigušen rafal mitraljeza.
Šef više nije mogao da se zaustavi, sviđalo mu se kako govori, dopadalo mu se što je
pametan, pa čak i to što ga sluša ovaj kiseli seljak što se pravi da nešto zna, neka propadaju
njegove zlatne riječi, kao i on što propada u ovoj rupi, bože, kako je slatko kad se čovjek žali
sam sebi.
- Eno, i Nijemci pa pucaju, boje se noći i ove vjetrine, razbijaju tugu, a kako neću ja,
kako mi neće biti teško. Jesi li vidio, sobe stoje puste, stvari prazne, nov namještaj sam
kupio, pred rat...
... jer me ti, dušo, ne voliš...
- Ne znam je li ti teško, ali ti je glas jak.
- Da ti prodam stvari, hajde, iskoristi moju tugu.
- Što će mi, nije to za mene.
- Poslaću ih u grad. Neću. Svršiće se valjda i ovaj rat. Ej, kad će se svršiti...
Ustao je, nesiguran na nogama, ljuljajući se obukao šinjel dugo tražeći rukave, i
počeo da se zakopčava naopako.
- Gde mi je kapa?
- Eto ti je na stolu.
- Druga, siva.
- Kuda ćeš?
- Idem.
- Sjedi ovdje.
- Idem. Šta te se tiče kuda idem.
- Teško je znati kuda ideš. Udovici.
- Od muke, baćo. Umrijeću ako ne izađem. Pusti me, skloni te ručerde.
- Umrijećeš i ako izađeš.
I što nisu mogle seljačke riječi, učinio je strah. Prestao je da se otima i da ga vuče
prema vratima, i stao nasred sobe, došavši sebi.
- Mogli bi da me ubiju, tačno. A ti nisi nikakav prijatelj, nisi čovjek. Znaš koliko ima
straža napolju, a ne bi me upozorio, ne bi me zadržao, a vidiš da sam prepio, ubili bi me zbog
tebe. Pa dobro, da znam s kim živim...
... jer me ti...
- Tiše!
- Šta je!
Pogledao je u čuvara kako usredsređeno sluša sve jaču paljbu.
- Šta je to, baćo?
- Čuješ i sam.
- Pa šta onda ako čujem?
Nije htio da zna šta je, nemoguće da bude ono čega se bojao, nije se kamenjem na
boga bacao da i ovo dočeka. Ali je uzalud pokušavao da se uvjeri kako je to obično
prepucavanje, klokotalo je sve jače i sve bliže, čula se već i eksplozija granata, neprekidno
štepovanje mitraljeza i oštar cijuk mašinki.
- Nisu valjda oni? Samo će ludo izginuti na ovolikim žicama i bunkerima.
Izginuće a nizašto, jer ovo zauzeti neće, bunkeri i žica oko pilane, bunkeri i žica oko
mosta, bunkeri i žica svuda, visjeće sutra mrtvi po žicama.
Pa se i naljutio:
- Šta će ovdje! Toliko stanica na pruzi, i toliko mostova, bez ovolike sile i utvrđenja,
zašto se kače baš za ovo? Pa će im đavo biti kriv.
Neko je trkom prešao preko perona, udario u vrata i viknuo oštro:
- Gasi svjetlo!
Šef je priskočio vratima:
- Šta se desilo?
Ali je vidio samo pogurenu sjenku kako trči preko tračnica.
Baćo je uvukao fitilj i dunuo u otvor cilindra.
U tami što se naglo uvukla u oči i sve dublje silazila negdje unutra, paljba se jasnije
čula i teže odzvanjala u srcu i utrobi, težak i zlokoban strah pojurio je iz svih uglova i zauzeo
ga na juriš. S jezom je osjećao da mu noge drhte, i da mu je mučno u stomaku, to je od pića,
mislio je smeteno.
- Baćo - rekao je tiho - šta je ovo pobogu?
- Eto.
- Reci da nije. Aj, kako da nije!
Uzdahnuo je teško, a onda se čulo tiho mrmoljenje, kao da se molio bogu.
Kroz prozor je vidio kako rakete osvjetljavaju tamnu noć, strašni vatromet bogat
bojama rasprštavao se nad stanicom i nad brdima. Teško je bilo išta razabrati u tim
osljepljujućim bljeskovima, ostajale su samo crvene i plave pruge u razrogačenim očima, i
osjećaj izgubljenosti u duši, nije znao je li gora tama ili ovo blještanje, ili su i mrak i bljesak
strašni zbog pucnjave što se zgusnula, približila, pretvorila se u neprekinut huk.
- Izginuće, baćo.
Vidio je čuvara kraj prozora, stajao je i slušao, kao da je nešto prepoznavao.
Po zidu je osuo rafal, kao da je grad, zabubnjao, ali opasan grad, kuća se tresla.
- Izginućemo, baćo.
Čuvar je ćutao i osluškivao.
- Jesu li ih odbili?
- Ne znam.
- Odbiće ih. Bojim se da neće. Pa i neće. Neće, sigurno.
Baćina sjenka se na prozoru palila i gasila. Da hoće da se okrene, da nešto kaže, samo
ćuti, sluša, zlo je.
- Ako dođu, baćo, sjeti se da sam ti prijatelj, nikad ružnu riječ nisam rekao, kao braća
smo živjeli, jesmo li? Ne možeš reći da nismo. Pa sjeti se kako sam i o njima govorio,
najljepše, jesam li? Jesam, baćo. Reci nešto, baćo.
- Skloni se iza kase.
- Jesu li blizu?
- Dobacuju i do nas.
Poguren, šef je sjeo iza kase, i unezvijeren slušao kako se borba približava, činilo mu
se da bjesni oko same stanice, čak kao da je i uzvike čuo.
- Baćo - zovnuo je tiho - imam nešto novca u stanu, uzeće mi.
Od eksplozije bacača nije čuo da li je čuvar nešto odgovorio, ili mu je iz grla izašao
samo jedak i zlovoljan smijeh.
- A ovo što je u kasi, neka nose. Ako zatraže.
Čuvar se sjetio:
- Je li revolver u kasi?
- Jest.
- Treba ga skloniti.
- Vidjeće da nismo pucali.
- Misliće da nismo smjeli, ili da nismo stigli. Sakriću ga negdje napolju, pod sijeno.
- Nemoj da izlaziš, ubiće te.
- Gdje su ključevi?
- Ubiće te. A šta ću onda ja? Šta će moja djeca?
- Daj ključeve. Odmah ću se vratiti.
Kad je ostao sam, šef je klonuo. Zar mu je toliko značio ovaj čovjek? Osjećao je strah
i dok je on bio ovdje, ali ovo sad nije više strah, ovo je ludilo. A kad su meci počeli da
udaraju u krov razbijajući crijepove, kad su uletjeli u sobu sasuvši prozore, mislio je kako s
fijukom kruže po sobi tražeći njega. Nije više imao snage ni da diše, ni da se boji, naslonio je
čelo na hladan čelik i čekao smrt.
Prvi partizan koji je ušao u kancelariju, našao je šefa za kasom, potpuno obamrlog.
Gledao je u cijev automata uperenu u čelo i nije mogao da ustane.
Mladić je pitao, jasno je čuo:
- Jesi li pucao?
- Kakvo pucanje! Ni maknuo se nisam odavde.
- Zašto ne govoriš?
Bože gospode, pa zar nije govorio? Nije mogao! Mislio je da odgovara, a glas mu nije
izlazio. Sad se napregnuo da kaže šta bilo, da mu glas čuje.
- Nisam. Ja..
- Ima li neko u zgradi?
- Samo ja. I baćo.
- Šta si ti?
- Ništa, šef, baćo zna...
- Imaš li svjetla?
Drhtavom rukom zapalio je lampu.
Ušlo je nekoliko partizana, gledali su ga nepovjerljivo, a on je uzvraćao
najljubaznijim osmijehom, bogzna na kakvo je čudo ličio taj osmijeh, ali su valjda vidjeli da
nije opasan, pa su počeli da razgledaju sobu, da izvlače ladice, da diraju aparate, a on ih je
pokorno i preplašeno pratio očima.
- Ima nešto novca u kasi - rekao je uslužno - otvorena je, uzmite.
- Uzećemo i da ne kažeš.
Kad su unijeli ranjenike, s užasom je pogledao u okrvavljene, na brzinu stavljene
zavoje, i u blijeda mršava lica. - Braćo - rekao je preneražen - braćo moja, pogledajte ih. Oj,
kakva grehota.
- Šta se kreveljiš, misliš da će im biti lakše od toga?
Donio je iz stana čaršav, zaista nije žalio, i zaista nije mislio na to da vide njegovu
dobru volju, bio je zapanjen strahotom krvavih ljudskih lica, prvi put je vidio, i htio je da
pomogne koliko može. A što je donio stari čaršav, to je samo navika, urođena, štednja, ništa
nije mislio, ruka je sama posegnula za najmanjom štetom, i svejedno je, još je bolji ovakav,
mekši je.
Soba se napunila dimom i vlagom. Mutilo mu se u glavi od pretrpljenog straha, od
ječanja ranjenika, od upornog njihanja sredovječnog seljaka što je sjedio na stolici s
povezanom glavom, od gužve i vike i smijeha, smijeha poslije ove strahote od koje on umalo
nije umro.
Ali opasnost još nije bila prošla.
- Skini ono sa zida - rekao mu je jedan partizan.
Skinuo je Pavelićevu sliku, proklinjući svoju ludu pamet što se nije sjetio prije nego
što su ušli.
- Baci na pod.
Bacio je na pod, staklo je prsnulo.
- Zgazi, ako ti nije teško.
Zgazio je, sa slašću, obadvjema nogama, živog bi ga gazio da sebe opravda.
A onda su počeli da govore o njemu kao o bravčetu, kao da on ne može odgovoriti.
- Dobro izgleda.
- Podgojio se.
- Liči na svog šefa što ga je zgazio.
- Šta da radimo s njim?
- Da ga povedemo sa sobom?
- Da nam ponese ranjenike? Dvojicu bi mogao da uprti.
- Da ga strijeljamo?
- Pustite ga - rekao je jedan - vidite da će ga kap udariti.
Zaista je mislio da će ga kap udariti. Koliko je smrti prošlo mimo njega ove noći?
Srećom, u kancelariju je ušao partizan sa širitima, sigurno starješina, i oni što su htjeli
da ga ubiju prekinuli su razgovor.
Pogledao je po ranjenicima, tako se mora, i prišao mu.
- Jesi li ti šef?
- Jesam. Šta vam treba?
Ušao je i baćo, gologlav, prljav, s mokrim opuštenim brcima, s jednom poderanom
nogavicom, s masnicom preko čela.
Partizan ga je ispitivao o stanici, o Nijemcima, o njemu, o oklopnim vozovima, o
akciji čišćenja, pa opet o njemu. Sve mu je rekao što je znao, o stanicama, o posadama, o
željezničarima, i o sebi, da mrzi Nijemce, da radi što mora, djecu ima, da je pošten čovjek,
eto baćo zna.
- Dobro - rekao je partizan. - Ti stanuješ ovdje?
- Stanujem.
- Iznesi stvari.
- Zašto?
- Da ti ne izgore. Zapalićemo zgradu.
- Zašto, gospodine? Šta vam smeta zgrada. Uvijek će biti potrebna svakome.
- Ako nećeš, meni je svejedno.
- Stvari će mi pokisnuti, gospodine. Snijeg pada.
- Naše su pokisnule odavno.
- Lako je vama. Gdje bih ja bio da sam sam.
- Nigdje ti ne bi bio.
Kad su iznijeli stvari, šef je sjeo na stolicu što se ubola nogama u zemlju i tužan i
presamićen vajkao se čuvaru:
- Ubiše me, baćo. A ti nećeš da kažeš: nemojte, šteta je.
- Šta mogu ja? Ko da bi mene poslušali.
- Poslušali bi. S njima si bio, borio se. Misliš da ja ne znam? Bio si. I kapu si izgubio.
- Kapu sam izgubio bježeći.
- Tvoja stvar. Ali vidiš ti ovo?
Zaglušna eksplozija procijepila je noć.
- Šta to ruše?
- Most.
- Pa kako će voz? Šta radite, braćo?
Niko ga nije slušao.
Preko perona, po mraku, trčali su vojnici, dozivajući se, neko je nešto naređivao,
šljapkale su mokre noge, čuo se smijeh, a onda su eksplozije s tutnjavom raznijele bunkere,
planula je pilana, drvna građa i nekoliko okolnih kuća.
Utučen, šef je zamagljenih očiju gledao u ogromnu vatru, slušajući kako pršti i bjesni,
ližući nebo žutocrvenim i modrim jezičcima, uspinjući se kao plameni vodoskok, živ i krvav,
jedući njega živog.
- Ode život - šaptao je promuklo. - Taman misliš da si ga dobro udesio, a dođe
nesreća i sve ti razruši. Zašto, baćo? Šta smo im skrivili, baćo?
Kad je i stanična zgrada planula, on je još sjedio na stolici, u krivo zakopčanom
šinjelu, osvijetljen sa svih strana plamenom, i izgubljeno gledao u tračnice što su blještale
kao usijane, s dubokim osjećanjem nepravde u srcu.
[1946.]
RANJENIK
Davno nekad bio je život, i dan, i sunce. Odakle sjećanje na to što je možda bilo? Od
vatre što ga izgara? Zbog mraka, samoće, straha?
Sad živi samo nemoć, ostaci života bez svijesti, ili rijetka svjetlucanja nečega što je
kao vid, trenutno progledavanje, tek da sagleda strašnu noć, mokru šumu, da osjeti hladnoću,
a onda, opet, odvajanje od svega. I od sebe. Sunovraćivanje u vrelinu užarene nesvijesti, koja
stvara fantastičan svijet izmijenjenih oblika. Odnekle, iz moždanih vijuga, ili iz srca, ćurkom
ističu, ne, rasprskavaju se utvare sjećanja, odvojene, iskomadane, krivo slijepljene,
izbezumljene blizinom smrti.
Nemir, kovitlanje, mučnina. Samo trenutak da potraje mir! Samo kratak časak
nekretanja!
Krv otječe. I kad on to ne zna. I kad zna. Sliva se niz slabine i polako kaplje u mokro
lišće. Kad pobjegne iz kovitlaca nesvijesti, što ga mirno čeka da joj se opet vrati, broji kapi.
Život odlazi.
Kaplje krv, i život odlazi.
Zna to po pustoši i neželjenju. Svejedno.
Bijedno sjećanje na nešto poznato: šuma se pokreće. Gole grane udaraju jedna o
drugu, vjetar ih njiše. Teško mu je od tog njihanja.
Hladno. Duboko negdje unutra, u žilama, iz kojih se snaga cijedi neprestano.
Hladnoća živi kao bol što ne obamire, stalno jači.
A noć je tekla, tekla, pa zastajala, zamirala u nepokretnosti, kao da je gubila dah.
Sad je opet potekla i otjecala mileći, kao krv iz njegovih rana. A možda to samo krv
otječe, a noć stoji sapeta, već mrtva. Ili je i on već mrtav, a krv otječe uzaludno.
Koje je doba? Da li je noć pri kraju ili je tek s naišla. Ili traje oduvijek, i oduvijek ga
gleda ogromnim tamnim očima, čekajući njegovu smrt?
Pada snijeg. Samo na oči. Hoće li ih zasuti? Ne, neće, vatra je u njima i pred njima.
Palaca modro-crvenim jezičcima i guta sama sebe, umirući u bijesu i nemoći.
Ljudi su oko vatre, njišu se, lelujaju, nemaju težine ni poznatih oblika, samo glas
imaju. Javljaju mu se. Neko je jeknuo. Možda on sam. Zaustavio je nemoć: čekaj, ostavi me
načas, nisam sam u noći, neko je jeknuo, neko ječi.
Oslušnuo je. Da nije varka njegove nesvijesti. Nije. Tu je, u blizini, taj neko zbog
koga svijest ne mrkne, zbog koga mu je srce počelo da udara jače, zagledajući ga. Čovjek je
u njegovoj blizini!
Koliko je do njega?
Pošao je, ne zna kako, ne zna kad, ponekad mu je izgledalo da se udaljava
kilometrima, i nestaje, odlazi nepovratno u bezdan mraka, a onda se vraćao i približavao
toliko da mu je čuo dah, težak i iskidan.
Pa muk.
Je li umro?
Zovnuo ga je, ili je pomislio da zovne. Nije se odazvao. Možda ne čuje. Zbog svoje ili
njegove slabosti. Ali se jecanjem javlja, tu je, živ je. On čuje samo taj ljudski glas u tišini
šume i noći, i ne dozvoljava svijesti da ga napusti, radi tog glasa.
Nije znao koliko puže ni koliko je puta nesvijest ipak naišla na tom putu od sebe do
njega. Sve mu je prepreka, i mekan snijeg, i neravnine, i grmovi smreka što su ga bole
iglicama, i mrtve neposlušne ruke, i tišina kojom se nepoznati čovjek ponekad skrivao.
- Gdje si? - vikao je, ne čuvši sebe, ne čuvši njega. Gdje si? Gubim te, gubim se, ako
ti ne čujem jek. Gdje si?
Je li smrt brža od njega?
Kad je poslije dugog, dugog vremena, koje najčešće nije ni postojalo, stigao do bijele
ljudske humke, neznanac ga je pozdravio jecanjem.
Dugo je ležao uz njega bez pokreta, iscrpan, bez snage da digne glavu iz snijega, bez
snage da se raduje. A onda je prislonio leđa uz čovjeka, i umirio se. Bolje je ovako. Nije sam.
Toplije je.
I opet noć. I slabost. Samo, svijest se više ne pokriva mrakom. Misao je blijeda i
beskrvna, ali ne zamire. Tiho leluja, kao svjetiljčica, ne gasi se. A s određenijom mišlju, i bol
je u njemu određeniji i jači. Zna: izgubio je mnogo krvi, zato je slab, zato ga savladava san.
Pripija se uz tuđa leđa što drhte, ali i griju, osjeća kako se i čovjek nesvjesno pripija uz tu
sumnjivu toplinu. Ne smeta mu taj uporni drhat, ta groznica mišića što se brane od hladnoće i
umiranja. Živ je. I čovjek je, odbrana od samoće, mraka, strahova, utvara, smrti bez svjedoka.
I on njemu. Dva krvotoka su otkucavala svoju blizinu, uporno se podstičući na život. Dva
ritma što su se uzastopno budila. Dvije nemoći što su se pomagale. Bespomoćni, na rubu
smrti, branili su jedan drugog od bespomoćnosti i smrti.
Živ je, diše. Diše teško. I čudno, hripavo.
Da ne umire zato što se odvojio od njega? Ili je samo čekao dan, da mu posljednji put
vidi svjetlost? Ili je neprijatelj? Ako jest, umrijeće glave okrenute u stranu, nepomiren ni s
njim ni sa smrću.
Zatvorio je oči i čekao.
[1946.]
SKELEDŽIJA
U rano jutro sjene na semberijskoj ravnici počeše da se razređuju, postajući ljubičaste.
Šumarak pred selom, još snen, obavijen izmaglicom, kao da se mazno budio.
Roda u ševaru nepomično stoji na tankoj ružičastoj nozi, i očima okruglim i malenim
kao u igračke, zagledala se u zažareno nebo na istoku, puno svijetlocrvene prašine.
Odjednom, iz tog vatrenog bljeska sunce veselo iskoči nad dalekim rubom ravnice.
Planu stakleni crijep na jarkocrvenom krovu kuće u voćnjaku.
Dvije ruke, samo one vidljive, otvoriše prozorska krila, kao da u sobu puštaju radost
jutra.
Zasja rosa na teškim pognutim vlatima pšenice i na laticama djeteline, zapali se mak,
zaklikta ševa. Nad poljem, uplašen, nisko preletje divlji golub.
Vojnik, partizan, sa zabačenom šajkačom, na kosi žutoj kao zrela pšenica, i ne osvrnu
se oko sebe. Koračao je dugim koracima, zamišljen, nabrana čela, prema čika-Đurinoj kući.
Stari skeledžija, bijel od godina, i rumen od sunca, dočeka ga vedro.
- Ja bih preko rijeke - reče mladić pošto se pozdravio.
- Ko će te prevesti? - uozbilji se starac.
- Pa, ti.
- Ja, bogami, ne mogu.
Vojnik izvadi iz torbe pismo zapečaćeno bijelim okruglim vinjetama:
- Nosim pismo na vezu. Važno je. A imam i pismenu preporuku štaba brigade.
- Čast. A1 su se na drugoj obali pojavile ustaše. Često ih vidim. Ako ih i sretnem,
gotovo. Aja! Ne mogu.
- Onda ću sam.
- Ne bih ni tebi preporučio.
- Moram.
- Ništa se ne mora.
Starac iznese šolju topla mlijeka i komad hljeba, a mladić sjede na klade posute
žućkastim iverjem, i poče da pije, neveselo.
- Htio bih da svratim i do kuće - reče zamišljeno. - Da privirim. Ženu mi odveli u
Jasenovac još proljetos, a sad čujem, dijete mi zanemoglo. Samo što je živo. Pa eto ...
- O, brate moj - pogleda ga starac saučesno.
- Nesreća. Vidim, moraš. Ali pripazi. Dobro otvori oči. Čamac je u uvalici, pokriven
granjem. A preko vode ukosi, spusti se u šumu, nemoj na navoz. Eh, vidiš ti nevolje. Ali
opet, nije pametno što ideš. Ako te, nedajbože, spaze...
- Neće, valjda.
Reče to kao da i ne misli na ono što govori. Pa se oprosti, i pođe prema rijeci.
Starac je gledao za njim, a kad vojnik zamače u šumarak, on uze sjekiru da dovrši
japiju za koš.
- Da završim dok je ove ljepote - bodrio je sam sebe. - Danas i sutra da ovo otešem pa
sam na konju.
Ali vojnik mu je stalno na umu.
- Kako li će? - mislio je starac. - Hoće li umjeti preko vode?
Pogledao je za njim. Nije ga bilo na vidiku.
U travi punoj rose unuka je napasala krave.
- Nije se naspavala - gledao je u nju starac, naslonjen laktom na glatko držalje sjekire.
Ali se nije duže zabavio unukom. Češući žuto-bijeli brk, pratio je mladića u mislima.
- Sad je kod Lukine kuće, sad prilazi obali...
- Hajde, šta si stao! - prekori sam sebe. - Dan odmiče.
Nekakve kandžice u srcu počeše da grebu.
- A onaj ode. Navalio: mora se. E, kad se mora, a ti hajde. Pismo! Da ti pismo! Kao
da nije moglo pričekati to pismo. A ja, bogami, nisam na trulu dasku stao. Pa i ne osjećam se
baš najbolje.
Želio je da ga u prsima stegne što jače. Ali uzalud.
Kandžice su greble oštrije:
- E, matori, matori, ništa ti nije. Pismo može čekati, a može li bolesno dijete čekati?
O, brate, nevolje. Može biti da onaj ni vodi nije vješt.
Starac uznemireno gleda prema rijeci, češe se po razdrljenim koštunjavim prsima, pali
crnu lulu i duboko uvlači gorak dim.
- Ode! Sad je kod čamca... O, Milice - iznenada viknu unuku. - Kaži nani da ću se
odmah vratiti. Idem nešto poslom.
Bacivši sjekiru, zaturi klompavi šešir prema potiljku i požuri u pravcu rijeke.
Na obali zastade i zagleda se preko široke blještave rijeke, ne opazi ništa, i nadviri se
nad uvalicu.
U plitkoj ustajaloj vodi zavučene dražice ugleda vojnika između gustog granja.
Prebacivši pušku preko ramena i do koljena utonuo u žitki mulj, vukao je čamac iz
sve snage. Ali teški čamac, prednjim krajem nasukan na žile i uvaljen u raskvašenu ilovaču,
kao da je ukopan. Izgledalo je da ga mršavi vojnik neće ni s mjesta maknuti. Brisao je znoj,
hodao oko čamca, psovao od terca. Ni to nije pomagalo.
- Cimni ga! Pritisni prednji kraj - viknu starac ljutito. - Šta si se spetljao ko drvena
Marija! Čekaj!
Srdit i užurban, starac se spusti niz strminu. Priđe čamcu.
- Hajde! Tako! Eto vidiš.
- E, fala ti, čika Đuro. Zapelo, majku mu.
- Zapelo, kad ne znaš. Hajde, sjedaj. Tu, tu, na sredinu. Uzmi veslo.
Vojnik pogleda u nedoumici.
- Šta je? Ne znaš. Pa, kako si mislio na rijeku?
Starac zasuka nogavice, nabi ulojeni šešir na čelo i, otisnuvši čamac prema vodi,
ukorači preko ograde i sjede na usku dasku na krmi. Čvrsto uhvati veslo žilavim rukama,
petama uprije o prečke.
- Hoćeš li sa mnom? - upita vojnik razvedrivši se. .
- Hoću li! Pa vidiš da hoću. A ako zapuca, vrag mu materi, što bi bi. A dijete ti je
muško? Sin?
- Sin.
Starac pogleda u guste hrastove šume na drugoj obali i jače se navali na vesla.
[1947.]
VELIKO SRCE
I
Članove užeg štaba bataljona jedan borac je nazvao „jedinstvom u trojstvu”, rekavši
punu istinu, kako nam se činilo.
To su bile tri različite ličnosti, različitih navika, obrazovanja, porijekla, pameti, ali su
se opet prilično slagali, bar po onome što smo mi vidjeli.
Komandant je bio mlad majevički seljak, širokih jagodica, zaturena čela, veselih sivih
očiju. Svakome je prilazio slobodno, smijao se široko, govorio bez uvijanja, i ne baš pitomo
ni uglađeno, ne izbjegavajući ni riječi koje obazrivi ljudi ne govore često.
Jednostavno je govorio ono što zna, jednostavno pitao ono što ne zna, ne osjećajući
stid zbog onog što ne zna ni ponos zbog onog što zna. Smijući se, pričao je kako su ga
komunisti uvjeravali da će rat trajati najviše tri mjeseca, toliko će biti potrebno Rusima da
stignu do nas, a da je mogao i pomisliti da će trajati ovoliko, nikad ne bi došao u partizane. I
niko se nije čudio što tako govori, jer je uvijek govorio ono što misli, i nije ga se ticalo da li
se to kome sviđa ili ne sviđa. U njegovom odnosu prema životu i prema ljudima nije bilo
nesporazuma, teškoća, uvrijeđenosti. Znao je oduvijek da na svijetu postoje pošteni i
nepošteni, samo je sada poštene nazivao našima, a nepoštene fašistima. Taj zdravi čovjek,
koji je volio da sa svakim porazgovara o svemu, da se našali i nasmije, u borbi je postajao
kurjak. Sitne sive oči bi se zaoštrile i otvrdnule, izraz lica mu je postajao grub i opasan,
govorio je kratko i odsječno, ne dozvoljavajući da mu iko protivurječi.
Izgledalo je da gubi razbor, obuzet uzbuđenjem zbog predstojeće borbe, ali nikad nije
prenagljivao, nikad nije nerazumno utrčavao ni slao druge u opasnost, bijes ga je podsticao
ali nije zasljepljivao, i često se služio lukavstvom da iskoristi prednosti iznenađenja. Povlačio
se da udari gdje mu je zgodnije, pričinjavao se slab kad je bio jači, ako je gonio nije
popuštao, ako je gubio nije očajavao, jer je znao da rat ne rješava jedna bitka. Svoju mržnju
je nadzirao razumom, prigušujući je ali je ne ugušujući, guran ali nezaluđen njome, puštao joj
je uzde kad je mogla da naškodi neprijatelju a ne njemu. Svojom sigurnošću ulivao je
povjerenje ljudima i polako se stvarala legenda o njemu. Nije je podsticao ali ni odbijao,
godilo mu je da čuje pohvalu ili pjesmu o sebi. Znao je da ga borci vole i uživao je u tome.
Zamjenik komesara, bivši radnik, sitan i mršav, tuberkulozan, neugledan, neupadljiv,
ni star ni mlad, gledao je ljude grozničavim očima, uvjek sjetnim, obuzet sobom i svojim
brigama. Pokreti su mu odmjereni, glas tih, govor kratak. Ali i govor, i glas, i pokret, ma
kakvi bili, kao da su skrivali neku drugu misao, koju nije izgovarao. Pošteno vršeći svoju
dužnost koliko je mogao, uvijek je bio opsjednut mišlju o bolesti, i nije imao ni snage ni volje
da se nametne drugima. Sjedeći među drugovima, onako sitan i povučen, u sasvim
jednostavnom odijelu, za razliku od komandanta koji se kitio kaiševima, kartama, oružjem,
uvijek s praznom lulicom u ustima, on se smiješio kad su se ostali smijali, ubacivao kratke
primjedbe kad su drugi pričali. Komandanta su borci voljeli, zamjenika su žalili. Komandant
je imao njihove mane i njihove vrline, samo jako izražene, zamjenik nije imao ni njihove
vrline ni njihove mane. Nije volio da govori, nije volio da se šali, nije volio da se pohvali, ali
je volio da sluša kad ljudi govore. Znao je da se podesi prema različitim naravima. Zapravo,
nije se ni podešavao, ali je svakome izgledalo da ga sluša nekako na poseban način, drukčije
nego ostale. One protiv kojih se borio, nije trpao u jednu torbu. I njih je, na užas
komandantov, dijelio i stepenovao, od uvjerenih i nepopravljivih do zavedenih i nesigurnih.
Svaki puca! - govorio je komandant, a zamjenik se smiješio umorno.
Sjećam se jednog događaja koji sam zapamtio baš zbog tog jedinstva u trojstvu. Za
vrijeme jednog napada zelenokadrovaca u Spreči, borci su uhvatili mladog Sprečaka, seljaka,
i doveli ga u štab. Mladić je stajao nasred sobe, ne gledajući ni u koga. U njegovim očima
nije se vidio ni strah ali ni drskost: učinio je ono što je trebalo, i sad je mirno čekao presudu.
U tom miru u kojem nije bilo ni odlučnosti ni kajanja, u toj tupoj ravnodušnosti koja se nije
ni prsila, ni molila, ni nadala, bilo je nešto neljudski tužno i beznadno. I dok je mladić mirno
ćutao, komandant je bijesno psovao, misleći na tri poginula borca.
- Sad si se uprepodobio, bando fašistička! A pucao si na nas!
Mladić nije odricao. Uhvatili su ga s vrelom puškom, bez metaka.
Zamjenik ga je pitao mirno:
- Zašto si pošao na nas? Znao si da među nama ima i muslimana, i da branimo
muslimanska sela. Jesmo li ti učinili neko zlo?
Sprečak je uporno ćutao, kao da nije ni slušao.
- Kakva si ti budala! - rekao je zamjenik sažaljivo.
- Da formiramo sud! - prekinuo je komesar nepotrebni razgovor.
I tako, jedan je bjesnio, jedan sažaljevao, jedan hladno presuđivao.
Mladić je strijeljan.
Najčudniji od njih bio je svakako komesar Mirko, neumoran, savjestan, tačan, hrabar,
pravedan prema ljudima, pa ipak je bilo teško odrediti njegov unutrašnji lik i reći: takav je i
takav, jer je, i pored svih vrijednosti, ostajalo u njemu nešto neobjašnjivo, pa i neprijatno.
Sav je napeta, koncentrisana snaga, koja se odmah uočavala, jer se nije rasipala na suvišne
riječi i nepotrebne pokrete, već je služila jednom ćutljivom htijenju, i savjesnom, pa i prilično
bezobzirnom izvršavanju dužnosti. Uvijek je bio na svome mjestu, podnosio je iste napore
kao i borci, pa i veće, često je ostajao i bez hrane kad je nije bilo za sve, nikad nije legao dok
ne bi pogledao kako je bataljon smješten, vodio je računa o svakom borcu, ali je sve to, bar
meni, izgledalo kao hladna besprijekornost. Osnovna njegova osobina bila je mirnoća;
prigušena, uznemirujuća, jer je neobična, neljudska, naročito u borbi. Išao je na najisturenija
mjesta, bacao bombe, pucao, kao da je vršio najobičniji posao, kao da nije ubijao i kao da
nije mogao biti ubijen. Bio je junak po onome što je činio, ali po onome kako je to činio
izgledalo je da to nije junaštvo, već odsustvo straha, nedostatak mašte, nenormalna
uravnoteženost nerava koji ne zatrepere nikad i ni zbog čega. Kod drugih boraca vidio si
strah, bijes, navalu krvi, mržnju, ili hladnokrvnost postignutu savladavanjem, i sve je to
blisko i razumljivo, jer je ljudsko. A kod njega nisi razumio. On nije, kao komandant, bijesno
skupljao obrve, niti je, kao zamjenik, nervozno trljao čelo, nego je s najobičnijim izrazom na
licu, bez vatre, bez mržnje, bez strasti, mirno vršio svoju dužnost, odmjeren kao mašina. I sve
što je činio, izgledalo je da čini po diktatu logike, vrlo korisne ali i vrlo hladne, po diktatu
strogog i pedantnog razuma koji je, potčinivši sebi sve izvore njegove snage, učinio ih veoma
vrijednim, ali bez topline i bez srca.
Govorio je malo.
Ako je vidio bosa vojnika, zaustavljao se i mirno pitao:
- Hladno?
- Hladno, druže komesaru.
- Izdrži. Nabavićemo štogod.
I naređivao intendantu da u prvom selu nabavi kožu za opanke, i intendant je
nabavljao.
Ali se jednom desilo da je intendant zaboravio, i on primijetio da je borac bez
opanaka.
Zovnuo je intendanta.
- Rekao sam da nabaviš kožu za opanke.
- Rekao si, druže komesaru.
- Zašto nisi nabavio?
- Nije bilo.
- Kako nije bilo?
- Zaboravio sam - priznavao je intendant.
- Dobro. Skini cipele!
- Odmah ću nabaviti. Skoro ćemo u selo.
- Skini cipele! - ponovio je istim, nepovišenim glasom. - Tako. A ti obuci.
I otišao uz kolonu.
Dobro, možda ćeš mu priznati da je imao pravo, intendant nije smio zaboraviti, morao
ga je, makar i na ovako surov način, naučiti da čuva borce, ali ipak, zar se nije moglo sve
svršiti nekako drukčije? Da je vikao, da ga je nazvao i ovakvim i onakvim, da ga je ozbiljno
ukorio, da mu je ljutito zaprijetio, a onom borcu predao cipele s više pažnje i interesovanja,
shvatio bih i rekao: dobar čovjek, strog ali pravedan. A ovako je izgledao kao apstrakcija
pravde, tačan i hladan kao terazije, i zamjerio sam mu na tome.
Borci su od njega zazirali, čak su ga se i bojali, ali su ga poštovali. Cijenili su njegovu
nepogrešivu pravednost. Nisam razumio taj odnos.
U jesen se desio čudan i težak događaj. Prilikom borbi za grad, bataljon je dobio
zadatak da likvidira njemačko uporište na vrhu brežuljka, opasano bodljikavom žicom,
branjeno iz tri velika betonska bunkera. Oko bunkera je bila čistina, brisani prostor,
najodvratnija stvar u ratu.
U toku noći bataljon je dvaput jurišao, ali su Nijemci, osvjetljavajući bojište
raketama, ubitačnom vatrom tukli čistinu, ne dajući ni prići. Bez teškog oružja, bez
mogućnosti da se zakloniš makar i za busen, uzaludno je bilo bacati vojnike u taj vatreni
pakao.
Ujutro je komesar rekao komandantu da on s bombašima ide na bunkere. Uzalud ga je
bilo odgovarati. Na rubu šume razmjestili su borce koji su puščanom i mitraljeskom vatrom
bez prestanka gađali otvore na bunkerima. Komesar i pet bombaša počeli su da se privlače,
trojica s jedne, trojica s druge strane, ubacili su bombe kroz otvore, većina Nijemaca je
izginula, neki su počeli da bježe. Od bombaša poginula su trojica. Poginuo je i komandant.
Kad su Nijemci počeli da bježe s položaja, naši su ih potjerali. Jedan njemački narednik se
okrenuo, ispalio cio rafal i ranio komandanta u stomak, zamjenika u ruku.
Komandant je uskoro umro.
Ležao je na krvavom šinjelu u mokroj šumi.
Ta smrt ispunila je borce teškom tugom. Zaboravilo se na radost zbog pobjede,
utihnuo je glasni razgovor, i u tišini šume, borci su stajali u krugu, ćutljivi i namračeni.
Majevčani su plakali.
Komesar je prišao, kleknuo i poljubio mrtvog druga u čelo. Ali ni tada mu se na licu
nije vidjela tuga: bilo je kameno i tvrdo. Možda samo malo zamišljenije.
Na sahrani, poslije novog komandanta odreda, koji je govorio potresen, jedva
suzdržavajući suze, komesar Mirko je stao iznad iskopane rake i rekao mirno i razložno:
- Drugovi, danas smo izgubili dragog komandanta, odličnog borca i dobrog druga.
Naš gubitak je težak a žalost velika. Neka njegova smrt učini strašnijom našu mržnju, a
uspomena na njega neka pojača našu borbenost i odanost revoluciji. Slava palom drugu i
borcu koji je časno odužio svoj dug prema zemlji narodu i Partiji!
Zapamtio sam taj škrti govor, valjda od riječi do riječi, i takav kakav je, danas me
uzbuđuje. Ali me tada gotovo razbjesnio, izgledao mi je nedozvoljeno suh, hladan, služben,
direktivan, kao da je smrt tog divnog čovjeka bila samo prilika da se borci podsjete na svoju
dužnost. Po tom govoru, koji me sasvim zbunio, vidio sam da je mogao da cijeni čovjeka, ali
ne i da pati zbog njega. I dugo mu nisam mogao oprostiti što mu glas nije zadrhtao, što se
nije zasjenio tugom, što mu iz očiju nije poteklo ništa osim tvrdoće.
Šta je taj čovjek doživeo da je postao tako tvrd? Kakvi su mu gubici opustošili srce,
ostavivši mu samo razum? I dokle se može stići samo s osjećanjem mržnje i dužnosti.
Znali smo da je bio u jasenovačkom logoru, da su ustaše pred njim zaklale jednu
njegovu prijateljicu (izgleda vjerenicu), da je zamijenjen za nekog zarobljenog njemačkog
oficira. Jednom smo u štabu (ja sam postavljen za komesara, Mirko za komandanta), u
njegovom prisustvu poveli razgovor o Jasenovcu. Prekinuvši pisanje, on je neko vrijeme
slušao šta govorimo, zagledan u prozor, a onda se digao i izašao iz sobe ne žureći, ne odajući
ničim da bježi od razgovora koji ga pozljeđuje.
Tada mi je zamjenik ispričao da su s Mirkom u logoru bila četiri njegova najbolja
druga. A jednog jutra vidio je u smrznutoj logorskoj bari njihove četiri odsječene glave.
Užasnula me ta strašna priča.
Zamišljao sam tu sliku: ostavši u životu i te noći, on gleda zimsko jutro, grane drveća
izvezene srmom mraza, slabo zimsko sunce. Možda to jadno sunce podgrijava nade koje noć
ne dopušta, možda misli kako bi pobjegao iz ovog pakla, i to baš sa svoja četiri najbolja
druga. I tada, u smrznutoj bari vidi četiri glave svojih prijatelja.
Dugo sam se ježio zamišljajući tu sliku. A kako je njemu bilo?
I učinilo mi se da sam shvatio. U njemu se rodila tolika mržnja da je potisnula sva
druga osjećanja. Suviše je želio da se sveti, da bi mogao sačuvati makar malo topline u srcu.
Prevario sam se i u tome.
II
U decembru 1943. šesta neprijateljska ofanziva (borci su govorili da je pedeset šesta)
zahvatila je i nas. Dvije njemačke divizije, čerkeska konjica, ustaše, četnici, muslimanska
legija, glad, zima, blato, đavo i sotona, sve se sručilo na nas odjednom, pa smo imali utisak
da je Istočna Bosna preko noći poslala najvažnije i najteže ratno poprište svijeta i, kad nismo
mogli ništa drugo, kiselo smo se ponosili što je tako.
A te ofanzive su gadna stvar: gdje omrkneš, ne osvaneš, gdje ručaš, sigurno nećeš
večerati. Pa i to samo tako kažem, jer se danima nije ni ručalo ni večeralo. I još da nevolja
bude veća, našem odredu je pridodato stotinu civila, biciklista, kako su ih zvali borci. To su
bili mahom stariji ljudi, izbjegli iz gradova, nesposobni za borbu, nesposobni za pokret,
stotinu nevolja sakupljenih ujedno. Pošteni, ugledni, sjajni ljudi u svakom pogledu, ali mi
smo više voljeli da su oni kod drugih sjajni, a mi bismo im u prolazu i počast odali. Sve smo
znali, da su ostavili sve što su imali i pobjegli na oslobođenu teritoriju, da su dragocjeni za
nas i za pokret, da su im većinom djeca u partizanima, ali smo znali i svoju muku, jer su nam
vezali i noge i ruke, prisilili nas na brzinu puževa hoda, primorali nas da zbog njih idemo
lakšim ali opasnijim putevima, pretvorili borbenu jedinicu u bolnicu. Držali su se dobro, ali
su bili toliko bespomoćni i izlomljeni nevoljama da je čak i Maćo, najplašljiviji čovjek ne
samo intendanture već i cijelog trećeg korpusa, govorio mašući glavom: - Eh, ovi civili!
Bilo je pravo mučenje gledati patnje tih ljudi. Ko nije u jesen i po kišnoj zimi vidio
seoske drumove u Bosni, taj ne zna šta je blato i neprohodnost. Plitko blato, duboko blato,
žitko blato, gusto blato, blato do koljena, blato do vrata, prljava bujica, džomba, eto to su
bosanski drumovi od Mitrova do Đurđeva. Preko njiva je još grđe, jer se blato oranica lijepi
kao ćiriš, pritežući noge zemlji gore nego najteže bukagije. I sve su to ti ljudi morali da
prođu. Ćutke, ne uzdišući, ne tužeći se, padali su i dizali se, idući mokri, uprljani blatom,
bijeni ledenom decembarskom kišom i susnježicom.
Pokušali smo da se prebacimo preko Spreče, ali nismo uspjeli zbog nadošle vode, pa
smo se po noći opet vratili na teren koji su sve naše jedinice napustile.
To vraćanje po noći, po kiši, po neprohodnom blatu, po vodi koju smo ponegdje
gazili do koljena, mokri od glave do pete, bijeni hladnim vjetrom, kroz mrak ispunjen hukom
gorskih bujica što su bijesno derale niz padine, bilo je valjda najteža muka koju smo
doživjeli. Oko nas noć, pred nama nepoznate opasnosti, s nama starci. Glavinjaju, kao pijani,
posrću, padaju, dižu se, i idu, idu, kao mjesečari, gonjeni strahom da ne ostanu, vučeni
silnom željom da žive.
Dovukli smo se nekako do sela i pospali onako mokri. Ali tek što smo legli, čini mi
se, već su nas budili:
- Ustaj! Pokret!
Jedna starica, gologlava, s kosom ulijepljenom blatom, otečenih bosih nogu,
ponavljala je umorno:
- Ja ne mogu. Ne mogu!
- Nijemci idu, bako.
Digla se polako, teško se oslanjajući na ruke, pa teturajući izašla iz kuće.
- Brže! - žurili smo civile.
Ali stari Perko nije mogao ni da ustane a kamoli da požuri, sjedio je u blatu pred
kućom i izgubljeno, ćuteći, gledao preda se.
- Šta je, Perko?
Nije se ni osvrnuo, nije digao glavu, kao da nije ni čuo. Ruke su mu drhtale na
koljenima.
- Stavite ga na konja. Brzo! - naredio je komandant.
Digli su na konje Perka i još neke koji su potpuno iznemogli, i kolona je krenula.
- Začelje brže! - neprestano se pronosilo kroz kolonu, ali se sa začelja vraćalo kao
preklinjanje:
- Čelo lakše!
Prekidajući se, zastajući, kolona je teturala uzbrdo i sklonila se u mladi hrastik.
Slušajući grmljavinu topova i stalnu huku tenkovskih motora sa ceste, premoreni ljudi su
legli na mokro granje ili na povaljene smreke i odmah zaspali. Jedna patrola je poslata u
izviđanje, ali se vratila s neveselim vijestima: u selu su Nijemci, sve više tenkova i kamiona
opasuje planinu, u sva sela su stigla neprijateljska odjeljenja. Sve gore od goreg.
Čekali smo patrolu koja je otišla da vidi mogućnosti prelaza na kiseljačkom mostu ili
na nekom drugom mjestu. Ćutali smo, ozebli, ne usuđujući se da ložimo vatru zbog blizine
neprijatelja, borci su prigušeno kašljali, sjedeći na mokroj zemlji.
Stari Perko je umirao. Ležao je nauznak, disao sve slabije i tiše, ne videći više ništa,
na sreću nesvjestan svega.
Dali smo svu ćebad pa i šinjele bolesnicima, preporučili im da se zbiju, ali je
hladnoća prodirala do kostiju, pa su se tijela kočila.
U sumrak došla je patrola koju smo čekali i izvijestila da su na kiseljačkom mostu
njemačke straže i da cestom patroliraju tenkovi. Ne može se, znači, na tu stranu gdje nema
neprijatelja.
Kratko se posavjetovavši, naredili smo pokret.
Sad je bilo glavno da se sklonimo dok ne prođe neprijateljska sila, izbjegavajući svaki
dodir s neprijateljem, jer smo potpuno nesposobni za borbu. Odlučili smo da pođemo na
besputni, gladni, snijegom zavijani Konjuh, i da u planinskim selima, zabačenim i teško
pristupačnim, sačekamo kraj ofanzive. A kad smo već donijeli tu tešku odluku, Konjuh o
kome se pričalo kao o zbornom mjestu svih nevolja i opasnosti, postao nam je san i želja. Ali
smo do planine putovali puna dva dana, noću se krećući, danju spavajući, na smrt premoreni.
U ranu zoru pošli smo uz planinu, nailazeći na sve veći snijeg što smo se više penjali,
već na obroncima osjećajući kako se planina roguši, grizući nas hladnoćom i zamarajući
vjetrom i zavijanim bespućem.
Prethodnica je išla pred kolonom, ali je njene tragove vjetar zasipao snijegom, i čelo
je gazilo u cijelac do pojasa, pa onda iznenada ispadalo na čistinu, na zemlju pokrivenu
sasušenim lišćem i mahovinom. Ali je u času nestajalo i zemlje i lišća, i čistina se pred našim
očima pokrivala nametom snijega nanesenim vjetrom koji je nalijetao kao iz zasjede, urličući
i vrteći snježnu prašinu u kovitlac. Ovaj planinski vjetar je ludilo, hiljadu ledenih bičeva, jato
bijesova, zapreka da uđemo u planinu. Ćutao je, kao da vreba, a onda se iznenada bacao na
nas s vriskom punim mržnje, udarajući u prsa da smo se povijali kao mladice. Zatim se
povlačio, mirovao negdje šćućuren ili skakutao pred nama, pa se naglo okretao i, samo nas
dodirnuvši, udarivši po nama snažnim repom, obilazio nas, nadlijetao, u bijesu savijao grane
nad našim glavama, pa se opet survavao na iskidanu kolonu, gurao nas s leđa, udarao u lice,
snijegom zasipao oči i uši, zaplitao se među noge, kikoćući, vrišteći, tjerajući šegu s jadnim
ljudima.
A kroz bijes vjetra ili u naglom, nemirnom zatišju, čulo se duboko, moćno hujanje
šume kao stalna, uporna prijetnja. To se glasila tužna i strašna duša ove pustoši.
Na planinskoj zaravni vjetar se utišao. Svuda oko nas pružao se bijeli beskraj, tišina
mrtve planine, čudan mir ogromnog drveća pokrivenog injem i snijegom, a iznad drveća
nisko sivo nebo bez dubine prijetilo je snježnom vijavicom.
Ni čovjeka, ni ptice, ni vode koja bi živjela, ni ma kakva traga života, svuda samo
ledena ljepota, bez pokreta i zvuka.
Najednom je čelo kolone zastalo. Je li to odmor?
Ali su uznemirene riječi i uplašeni pogledi upozorili na tragove u snijegu koje je
ostavila naša kolona. Nekoliko sati vrtjeli smo se u krugu po toj snježnoj pustoši misleći da
idemo naprijed!
Uznemirio sam se i osjetio kako me hvata osjećanje izgubljenosti: odavde nema
izlaza.
Uznemirila se i kolona koja je dotle izgledala apatična i nezainteresovana za sve što je
može zadesiti.
Komandant Mirko je išao pored kolone i mirno govorio:
- Odmorićemo se dok ne nađemo put.
Kao da je to najjednostavnija stvar na svijetu, kao da kaže: pričekajte dok pročitamo
na raskrsnici kuda vode putevi, ili možda da upitamo saobraćajca! Došlo mi je da mu kažem
štogod oporo, da se svađam s njim, da mu skrešem kako put nećemo pronaći kad ga je već
izgubio!
Ali on je izgledao tako spokojan, kao da će zaista uskoro ugledati putokaz s natpisom:
put taj i taj.
I ma koliko to izgledalo čudno, umirio sam se i povjerovao da će nas on izvući.
Njegovo odsustvo straha je ipak vrijedilo više od moje nervozne uzbuđenosti.
Skrećući s kolonom u skrivenu šumsku uvalu, mislio sam kako je dobro biti s tim
čovjekom. Ako je i hladan kao stijena, on je i siguran kao stijena.
Kad sam ga vidio kako se vraća, pomislio sam: izaći ćemo! Toliko je djelovao mirno i
sigurno.
Utvrdio je da do sela Crnjelova treba da idemo kosom, otprilike dva i po sata.
Krenuli smo polako. Komandant je pošao na čelo kolone, isturivši ispred sebe patrolu
prethodnicu.
Idući na začelju, bijen vjetrom što nas je poduhvatio na kosi, osjetio sam težak nemir.
Kako ćemo doći do Crnjelova?
Bio sam umoran. I kolona je umorna.
Ljudi su išli polako, skližući se po snijegu, pogrbljeni, uvučenih vratova, ugašenih
očiju. Troje ih je umrlo dovde. Koliko će još do Crnjelova?
Kroz kolonu se pronijela zapovijest: Komesar i zamjenik, naprijed!
Požurivši, sustigao sam zamjenika koji se teturao kroz cjelac pored kolone.
- Šta je to?
- Ne znam.
Kolonom su se pronosila i druga naređenja:
- Sakić naprijed!
- Crni naprijed!
- Iso naprijed!
- Ivan naprijed!
To su najbolji mitraljesci bataljona.
A onda naglo:
- Kolono stoj!
Potrčali smo kroz snijeg.
Komandant je stajao na sredini šumovitog brežuljka, a kad nas je ugledao, pošao nam
je u susret. Uzalud smo gledali u njegovo lice, ništa nije otkrivalo.
Kad je prišao, počeo je bez uvoda, ne žureći naročito:
- Patrola javlja, ovim putem Nijemci idu prema nama. Jedna četa alpinaca. Naši borci
su premoreni i ne bi izdržali borbu. Da se sklonimo, vidjeli bi trag. Zadržaću ih s petoricom
boraca dok se vi izvučete kroz uvalu. Nijemcima treba oko deset minuta da stignu do prevoja
gdje ćemo ih dočekati. Za to vrijeme vi se spustite niz obronak i zaobiđite brdo. Isturite
prethodnicu.
- Da i ja ostanem - rekao je zamjenik.
- Vas dvojica ste potrebni ljudima.
- Ali zašto ti?
- Tako sam najsigurniji.
Okrenuo se prema grupi boraca koji su ga čekali, i kratko nas pogledavši, ne
pozdravivši se, rekao na rastanku:
- Požurite!
I pošao uz brežuljak.
Gledao sam u njegova leđa i mislio: nikad se više nećemo vidjeti.
Kao iz daljine čuo sam zamjenikov promukli glas:
- Hajdemo!
Pošao sam, ali sam se osvrtao i gledao kako komandant trči pred borcima prema
prevoju.
- Požuri! - podsticao me zamjenik, ali se i on osvrtao.
Kad smo sišli u uvalu, na kosi iznad nas čulo se nekoliko rafala, a nakon kratke,
uznemirujuće tišine, planina se prolomila od pucnjave, odjekujući po uvalama.
Pogledali smo se zbunjeno, a onda okretali pogled prema kosi, slušajući kako paljba
odjekuje u našim srcima, pa se opet tražili uznemirenim očima.
Dugo nas je pratila paljba, sustižući nas talasima što su se razbijali o visove, govoreći
nam da su još živi i da se bore.
A onda je pucnjava naglo zamrla. Znali smo, poginuo je i poslednji od šestorice
junaka.
Spasli smo bataljon i civile, a ja sam bio potišten. Mučilo me sjećanje.
Zamjenik je neprestano ponavljao:
- Divan je to čovjek bio.
Kao da me šamarao tim riječima. Osjećao sam se kriv pred tim čovjekom čiju je
plemenitost otkrila njegova smrt. Bilo mi je jasno da sam prošao pored čovjeka velikog srca,
ne osjetivši njegovu ljepotu.
Saznao sam, i osjećao sam se kriv, da je život beskrajno raznovrstan i u zlu i u dobru.
[1947.]
U VOZU
Starica, seljanka, omalena, mršava podbrađena bijelom maramom koja joj je
uokvirivala suho, suncem spečeno lice, sa zavežljajem u ruci, uđe u kupe trećeg razreda, u
kojem su sjedili dva muškarca i jedna žena.
- Ima li mjesta? - upita starica zabrinuto, pogledavši temeljito kupe, osmotrivši čak i
mrežu za prtljag.
- Ima, bako, vidiš da ima, neće nam biti tijesno - odgovori mladić koji je sjedio do
prozora.
Starica se smjesti do mladića i stavi zavežljaj pored sebe na klupu.
- Je li ovo voz za Tuzlu? - pripitala je za svaki slučaj.
- Za Tuzlu - potvrdio je mladić.
- Vrućina danas - othuknu starica, obrisavši oznojeno lice krajem marame i
pogledavši na stariju ženu i sredovječna muškarca na drugoj klupi.
Povezana crnom maramom, natečenih očiju žena je gledala kroz prozor, i nije se ni
osvrnula na staricu. Ni muškarac, koji je sjedio do žene, nije rekao ništa. Samo mu se sitno
zborano lice razvuklo u zbunjen osmijeh, što je živio kratko, pa se odmah izdužilo, uplašeno i
nesabrano, a nemirni mršavi prsti su se zabavili oko zgužvanih pantalona na koljenima.
Jedino je mladić pogledao staricu, osmjehnuvši se gotovo prijateljski, i bogzna zbog
čega, da li zbog tog osmijeha, ili zbog jakih ruku što su spokojno mirovale na čvrstim
stegnima, ili zbog čitavog stava i izgleda, običnog, smirenog, sigurnog, on joj se učinio
nekako bližim od ove stroge žene u crnini, i od mršavog čovjeka, što je po pokretima i po
plašljivosti podsjećao na zeca. Po tom prvom utisku, starica ih i nazva: Crna i Zec.
A razgovor je nastavila s mladićem.
- Dva sata hoda po ovom zvizdanu, a ni noge više ne slušaju.
- Odakle si, bako?
- Ispod Ozrena.
Pogledala je u brda, što su se zbog jare činila daleka i blijeda. I kao da je makar samo
u mislima htjela da ostane s dragom planinom:
- Eto tamo.
- Znam - osmjehnuo se mladić.
- A idem u Tuzlu - pogledala je vrhove svojih opanaka, pa kao da se izvinjavala,
dodala:
- Sinu.
Ali ne reče zašto ide sinu. Pogleda u Crnu i Zeca, i skrenu razgovor.
- Hoće li skoro krenuti ova prokletija?
- Krenuće - odgovori mladić, pogledavši na peron po kojem su šetali Nijemci i ustaše,
dok su drugi pretrkivali preko tračnica, dovikujući se i nešto naređujući.
- Dugo čeka - uzdahnu starica. A hoće li pregledati? Traže li legitimacije?
- Traže - osmjehnu se mladić, da je umiri. - Legitimaciju sigurno imaš. I propusnicu.
- Imam.
- Sigurno ne putuješ često?
- Bogme, sinko, sad sam i učestala. Od nove godine išla sam triput.
- Sinu?
- Sinu.
- A sin ti radi u Tuzli?
- Pa, kako da ti kažem, ne radi. Tamo je od nove godine. Evo, sedam mjeseci i
četrnaest dana. Pa mu nosim malo hrane i preobuku.
Zatreptala je očicama i pokazala na zavežljaj. Mladić je pogledao u staricu i u
zavežljaj i, ne upitavši, znao je šta joj je sa sinom.
Starica je gurnula pod maramu čuperak sijede kose, čvršće pritegnula krajeve
ubradače, i skrstivši ruke u krilo, uzdahnula, pa se nagnula i tiho, povjerljivo mu šapnula:
- A pati mi se nizašto. Obijedili ga da je šurovao s partizanima. A nije. Ako sam ja, i
on je, bogom ti se kunem.
Lokomotiva pisnu žalosno i otegnuto. Vagoni se zatresoše, zaškripaše i voz, cimajući
i oklijevajući, s mukom krenu.
Dok je voz stenjao i othukivao, hvatajući sapu, u kupe uđoše dva čovjeka, jedan u
fesu, drugi u šeširu podignuta oboda.
Onaj u šeširu, ćosav, suh, vodnjikavih očiju, pažljivo razgleda kupe i putnike, pa
ugledavši staričin zavežljaj, upita osorno:
- A počemu ti paketi tu, na klupi?
- Evo ti mjesta, brate, koliko hoćeš - odgovori mu starica bez ljutnje, pa uze zavežljaj,
stavi ga sebi u krilo, i pomače se bliže mladiću.
- Sjedni, Ćazim - reče ćosavi Rus, emigrant, onome u fesu, i pokaza mu mjesto do
starice, a on sjede do Zeca, koji se brzo pomače i osmjehnu ljubazno, pokazavši žute zube.
Ćazim, velikih usta i povelika nosa, buljavih očiju, odgurnu fes na zatiljak, i
pogledavši pažljivije u mladića, mahnu mu glavom:
- Vidi! Pa mi se znamo. Odakle ti ovamo?
- Poslom - odsječe mladić kratko i okrenu se prozoru.
- Znam ga iz Kreke - objasnio je Ćazim svome drugu, pokazavši glavom na mladića.
- Nu, da? - nezainteresovano je odgovorio ćosavi.
Ćazim je sjeo i prebacivši nogu preko noge, izvadio iz jednog džepa širokih pantalona
bocu, iz drugog meze zamotano u novine, pa potegnuvši rakije i založivši se ovčetinom,
ponudio i druga:
- Hajde, Leonid.
Leonid nije dao da ga dugo mole, nagnu bocu i povuče dva-tri dobra gutljaja,
stresavši se:
- Oho, Ćazim, grom!
- Grom, ja šta! Dajde! Hoćeš li ti zemljače? Kako ti ono bješe ime?
- Ne pijem - odbi mladić.
- Hm. Da ne štediš za kuću? Dede, Leonid. Ti, brate, možeš uvijek.
- Davaj. Ja mogu. Kak Ilja Muromec. Davaj, Ćazim!
I dok je voz milio sprečanskom dolinom, dok se iz drugog vagona bez prestanka
glasila tvrda i uglata njemačka pjesma, Ćazim i Leonid su se zalivali rakijom i zalagali
ovčetinom, znojeći se i crveneći od silne zapare. Skinuli su kapute i raskopčali košulje, a
Ćazim je skinuo i cipele i stavio noge na prostrte novine.
Nije bilo kraja njihovom razgovoru. Pričali su, hvalili se i junačili sve više što je šiša
bila praznija, uništavajući naše partizane i crvenoarmejce nemilice, i na kraju je Leonid
bogom zakleo Ćazima Krilića, natputara iz Gračanice, da svakako s njim pođe u Rusiju kad
Hitler pobijedi Staljina, a ruski car zasjedne u Kremlju, pa će vidjeti šta je život i ljepota, a ne
kao u ovoj smrdljivoj Bosni.
- E, u Bosnu mi ne diraj - naljuti se Ćazim. - Sve, sve, al Bosne na svijetu nema, i ne
česi se o nju. Nahranila te i pojila, a vidiš ti njega.
- Nu nu, Ćazim - umirivao ga Leonid. - To šala.
- E, ne šali se s time.
Ali je Ćazim uskoro zaboravio na spor i zabugario strašnim glasom, od koga je sve
muka uhvatila, a njemu pođoše suze od miline:
Vozila se po moru galija,
u galiji okovan delija...
- Kakaja galija - smijao se Leonid. - Davaj rakiju.
Prestavši da pjeva, Ćazim se opet zagleda u mladića pakosnim pijanim očima, i
glupavo se osmjehnuo velikim ustima:
- Ideš poslom, kažeš. A kakvim to poslom? Da nije, onako?
Namignuvši lukavo, pokazao je na brda i šumu iznad pruge.
- Da nisi bio s bratom?
- Kaki brat? - zainteresovao se Leonid.
- Njegov brat. Partizan. Ovdje je negdje u šumi od prvog dana. Je li tako, burazcru?
- Brat njemu partizan?
- I još kakav! Pravi!
- A on, taj tu?
- I on ti je mustra. Ne pije mladić!
- Tak, crvena mustra! Konječno!
Mladić se namrštio, smračio, ljutito skupio usne, a starica se ohladila, i plašljivo
prenosila pogled s jednog na drugog.
Eto ti nesreće, mislila je zabrinuto. I kud ja da sjednem baš do njega.
Leonid je oživio. Njegove riblje oči gledale su mladića pažljivo i ispitivački, a ćosava
usta su se zategla, krijući u pritajenom osmijehu probuđenu lovačku strast.
- A gdje ti bil? - pitao je mladića - Ti iz Tuzle, a gdje bil ovamo?
- Šta se to vas tiče - rekao je mladić mirno, a starica se iznenada uplašila, i požalila
što lijepo ne objasni, nego bez potrebe ljuti ovu gamad.
- Aha! Aha! Nje tiče! A ti tože partizan? Konječno.
- Čujete vi - narogušio se mladić, stisnuvši teške pesnice na koljenima - ostavite vi
mene na miru. Ako piješ, pij u noge, a ne u glavu!
- A! U noge! Bezobraznik! U mene nos za takve kao ti.
Ćazima se nije više ticao ni mladić ni njegov brat, niti ga ja zanimala ova čarka, i
taman je htio da nastavi pjesmu o galiji, kad mu se Leonid nagnuo i nešto mu prišapnuo,
gledajući mladića. Ćazim se uozbiljio, pijane oči mu se zaokružile i začuđeno okrenule
prema mladiću, i ne skidajući pogled, počeo nogama da traži cipele na podu, navukao ih
nezavezane i pošao za Leonidom iz kupea, okrenuvši se na vratima još jednom.
Kad su izašli, niko ni riječ nije rekao. U tišini, njemačka pjesma iz drugog vagona
bila je još strašnija.
Zec se uznemirio i, oznojen od uzbuđenja, neprestano okretao mršavu glavu od vrata
prema mladiću, uzalud pokušavao da zaustavi drhtanje prstiju na rukama, što su, grčevite i
nemirne, izdavale njegov strah.
Crna se još više natuštila, i kao da želi da se udalji i odvoji od svega ovoga, još
odlučnije se okrenula prema prozoru. Od mučnog očekivanja nepoznatih neprijatnosti, lice
joj se stvrdlo, oči izgubile tužan, razliven sjaj i došle oštrije, a obrva se izvila u oštar luk, koji
je ljutito odbijao sve što je moglo da uznemiri njenu nesaznanu tugu.
A starica je zadrhtala, sjetila se svoga sina, požalila mladića. Šta li će biti s njim?
pomislila je u strahu.
Ni on nije bio miran: uozbiljio se i skupio obrve da su najahale jedna na drugu, a žive
oči, odlučno stisnuta usta i bora među povijama govorili su o napregnutosti misli koja traži
izlaz.
- Da ti ne učine kakvo zlo? - upitala ga je tiho.
On joj se kratko osmjehnuo, pa naglo ustao, postajao trenutak neodlučno, i okrenuo se
starici, zaklonivši je krupnim tijelom.
- Majko - rekao je šapatom - da li bi mi sakrila jedan paketić? Ništa, onako...
Dok je razmišljala šta da mu kaže i da li da prihvati, kad je odlučila da mu pomogne,
iako su joj noge drhtale od straha, vrata su se otvorila s treskom, i u kupe uđoše Leonid i
Ćazim s jednim naoružanim ustašom.
Ustaša je mračnim pogledom odmjerio putnike.
- Ovaj! - upro je Leonid prstom u mladića.
- Isprave! - naredio je ustaša, i kad mu je mladić dao legitimaciju i propusnicu, počeo
je da čita, bacajući na njega zloslutne poglede, kao da je želio da prodre u njegove skrivene
misli i namjere.
- A brat ti je bandit? - upitao je napokon, razgledavši isprave ali mu ih ne vrativši.
- Nu, Ćazim, kaži!
- Ma jest, brate, šta tu! - mahnuo je Ćazim dugim rukama, upola rastriježnjen i kivan
na sebe što se upetljao u ovo bez potrebe.
- A ti banditima sigurno poštu nosiš, ili, bog bi te znao - razgledao je ustaša mladića
neprestano.
- Molim vas, ja imam uredne isprave, a bio sam kod tetke u Doboju, možete
provjeriti.
- Provjerićemo mi, samo dok te ovdje malo pretresemo i prebišćemo. Hajde, golube!
- O, gospode! - pretrnula je starica, sjetivši se mladićevih riječi i nekakvog zlosretnog
paketića koga nije uspeo da se riješi. I kud mu ga odmah ne uze.
- Nu, hajde, hajde! - požurivao ga je Leonid.
Mladić je zastao za trenutak, ne žureći prešao pogledom po njihovim licima, pa kao
da je nešto smislio, kao da se na nešto odlučio, sporim korakom izašao u hodnik pored ustaše
koji ga je pustio preda se.
Teško tebi, moj sinko, rastužila se starica, osjetivši kako joj se gorka žalost uvalila u
srce. Teško tebi, gotovo je s tvojom mladošću.
A i ona je kriva.
Ne, nije kriva, nije uspjela ni ruku da pruži.
Pomozi mu, gospode, mislila je uznemireno.
Susrevši se s oštrim pogledom žene u crnini koja se bila okrenula prema vratima, i
slušajući sitno nervozno kašljucanje mršavog čovječuljka koji je ubrzano disao, mijenjajući
boju, i sama uplašena njihovim strahom, starica vidje kako polako zamiču u hodnik široka
mladićeva pleća, a ustaša polazi za njim, pošto je dao znak Leonidu da ga slijedi,
i tada,
tada, strašnije i iznenadnije nego da je grom udario,
s brda iznad pruge, zapraštaše puške i mitraljezi, meci zabubnjaše po plehu vagonskih
krovova, zazvizdaše iznad glave, sasu se prozorsko staklo, a lokomotiva uplašeno pisnu i
poče da hukće jače i odlučnije.
Njemačka pjesma iz drugog vagona prestala je naglo, kao prerezana.
Starica se prenerazi, ogluši i obnevidje od pucnjave i treska, od jauka, gužve, loma, i
ne gledajući kuda će ni na koga će udariti, baci se na pod, ne osjećajući tuđe ruke i noge.
Negdje pored sebe čula je prestravljen Leonidov glas koji je vapio:
- Ljegni, Ćazim, boga ti materina, to njet rat, to revolucija! Ljegni, Ćazim!
Zavijao jc tako neprestano, kao da je zaboravio druge riječi, kao da mu je u mozgu,
paralisanom od straha, ostala samo jedna misao, pa i ona glupa i nepotrebna. Jer, Ćazima nije
trebalo opominjati, on se od prvih pucnjeva složio na prljavi pod, i nije se više ni pomaknuo.
- Sakloni, gospodi! - šaptala je starica, zaklanjajući glavu rukama i slušajući pisku
kuršuma što su pljustali po vagonu kao težak grad.
Iz susjednog vagona čuli su se jauci, neko je vikao na njemačkom jeziku, i tamo i
ovdje sve se kršilo i propadalo.
A onda, odjednom, naglo kako je i počelo, pucnjava je prestala. I dalje su štektali
samo mitraljezi iz oklopnih kola.
Starica se nije dizala, kao ni ostali.
- Ustani, Ćazim - podigao je glavu Leonid, ležeći, ali se Ćazimu nije ustajalo.
- Neka nas još malo, Leonide brate - rekao je molećivo, ne odvajajući mnogo glavu
od poda.
- Čuješ da puca.
- To naši.
- Ne znam ja čiji su.
Ustaša se digao, i osvrnuvši se po hodniku, uzviknuo iznenađeno:
- A gdje je onaj bandit!
Mladića nije bilo.
- A gdje bandit? - ponovio je Leonid, digao se s poda i potrčao za ustašom.
I starica je ustala, otresla prašinu s bijele rubine i sjela na klupu, uzevši zavežljaj u
krilo.
Crna i Zec sjeli su na svoja mjesta, on zelen u licu, potpuno izgubljen, uplašenih očiju
što su čekale da se javi nova opasnost, sa svih strana, s neba i sa zemlje, žena mnogo mirnija
od njega, ali blijeda, neuvjerljivo dostojanstvena zbog suviše vidljivih tragova prašine na
izgužvanoj crnoj haljini.
Trčeći, ustaša i Leonid su se vratili s drugog kraja voza, zaustavili se, zavirili u kupe,
i odmah otrčali dalje.
Crna je pogledala za njima i svrnula pogled na staricu.
- Možda je pobjegao? - upitala je tiho. Luk obrva joj se ispravio, lice smekšalo.
- Bog bi ga znao - odgovorila je starica oprezno, ali joj se radosno osmjehnula.
I čekala, nestrpljiva.
Prošlo je dosta vremena dok su se na vratima opet pojavili Leonid i ustaša. Više nisu
trčali i nisu zvjerali očima.
- Pobjegao zlikovac! - rekao je ustaša Ćazimu, koji je, srdit i zlovoljan, čistio
zaprljano odijelo i gunđao nešto nerazgovijetno.
- Zlikovac - rekao je Leonid bijesno.
I ne žureći, otišli su hodnikom.
A starica se zgledala s Crnom, i vidjevši na njenom licu zadovoljstvo zbog te vijesti,
veselo je žmirnula sitnim očima.
Zec je gledao preda se, njega se ticao samo njegov strah.
[1949.]
NEPRIJATELJ
Kad se na istoku nebo zarumeni i sjenke počeše da se razređuju, vidješe da su
zakasnili. Dan bi ih zatekao na najnezgodnijem mjestu, u ravnici, s rijetkim šumarcima,
otkrivene svačijem oku.
Zato skrenuše uz brdo, podaleko od puteva, i zastadoše u najvećem šumskom gustišu,
u nerazmrsivom spletu lijeske i kupine, ispod same orlovačke glavice.
Odlučivši da tu provedu dan, a u mrak da krenu dalje, legoše sva petnaestorica na
meku vlažnu zemlju, i odmah pospaše, umorni od teškog noćnog marša.
Samo Popac ostade budan, na straži.
Dugo se borio protiv sna, sjedio s automatom među koljenima, široko otvarajući oči
da ne zaspi, nastojeći da budno gleda u plavičastu jutarnju izmaglicu koju je krvavo bojilo još
nerođeno sunce, ali su se otežali očni kapci sami sklapali, te se nasloni na cijev šmajsera i
zadrijema.
Trgnuše ga glasovi na glavici iznad njih.
Razbudivši se u času, i ne primijetivši da je sunce već izašlo, on oslušnu, i zaprepasti
se: jasno se čuo živ i glasan njemački govor, nerazumljiv ali strašan, ni petnaestak metara
više njihova bivaka.
Suzdržavajući dah i svladavajući strepnju koja ga je obuzela, priđe komandiru i
prodrma ga.
- Nijemci - šapnu mu kad se probudi.
Komandir zgrabi automat i unezvijereno pogleda oko sebe, ali ga Popac umiri,
stavivši prst na usta i pokazavši na glavicu.
Čuvši njemački govor, smijeh i viku u neposrednoj blizini, komandir se natušti.
Probudiše se i ostali. Gledali su uplašeno.
Samo Ešo i Vujo ostadoše mirni. Vujo se čak i ne začudi. Stavi praznu lulicu u usta, i
reče kao da nekog prekorava:
- Baš guji na rupu! Dobro da kod njih i konak ne potražismo.
Komandant ga ućutka nervoznim pokretom ruke, ljut i na njegovu lulu i na njegove
riječi, i šapatom naredi da se što tiše povuku u stranu i niže od Nijemaca.
Tek tad su primijetili da upravo pored njih vodi ugažena šumska staza, valjda prema
rječici što se ispod šume ljeskala na suncu.
Pobauljke, stopu po stopu, pažljivo odmičući grane, spustiše se dvadesetak metara
niže, i prilegoše u čestaru. Tu se umiriše i pritajiše, ne mičući se i ne dišući u prvi mah,
osuđeni da u tako neugodnom susjedstvu provedu dug ljetni dan. Ništa nisu mogli ni da
izmijene ni poprave.
Četvrt sata prođe mučno, vrijeme je stajalo nepomično, a onda niz šumu, stazom s
koje su se sklonili, spusti se jedan njemački vojnik, mlateći praznim kantama i bezbrižno
pjevajući tankim neprijatnim glasom.
Zgledaše se, uzbuđeni, možda zato što ga nisu vidjeli, i nisu mogli znati da li neće
slučajno skrenuti prema njima. Ali tanki glas se spuštao sve niže prema rječici, sasvim
bezopasan.
Uskoro je išao još jedan, čule su se samo njegove teške čizme, udarale su prazno, kao
da su mu velike.
Ešo priđe komandiru. Zelene oči su mu sjale nemirno.
- Šta misliš? - reče, osmjehnuvši se.
- O čemu? - strogo upita komandir.
Ešo ne odgovori, već samo rukom pokaza kao da hvata za vrat.
- Glupost - odsjeće komandir. - Šta ti pada na pamet!
- A da odem, da malo izvidim?
On nikad nije mogao da miruje, i ovo čučanje ga je umaralo gore nego najteži napor.
Najbolji izviđač u brigadi, spretan, neustrašiv, neukrotiv, ovaj ludi čovjek bi se zaista
privukao Nijemcima, kao što bi se uvukao samom đavolu u nos.
Ali ga komandir sad presječe nimalo umiljatim pogledom, i htjede da mu odbrusi
oštrim riječima, kako mu takve ludosti ne bi više padale na um, kad na glavici nešto grunu, a
iznad njihovih glava zazuja topovska granata, pišteći i cičeći, da im uši zaglunuše.
I nehotice, svi prilegoše na zemlju, a granata se rasprsnu daleko, na žutim žitnim
poljima.
Kad poletje i druga, komandir se nasmijao od muke: bili su upravo pod njemačkom
baterijom koja je s glavice vršila probno gađanje.
Odavno nije bio u tako glupom položaju.
- Hoćeš li u izviđanje? - upita Ešu bijesno.
Ali to Ešo ne primi ni kao šalu ni kao prijekor.
- Može - reče mirno. - A i žedan sam, đavo ga odnio. Ko će cio dan predurati?
- E preduraćeš, i sa mnom zajedno. Sjedi i miruj!
Mirovao je, šta je mogao drugo. Ali je u mislima obišao cio kraj, dobro ručao, napio
se vode na rječici što se vidjela u dolini, pobio sve Nijemce, zarobio bateriju, i - zaspao
zajedno s Vujom. Spavao je sve dok su granate fijukale iznad njih, a probudio se čim su
prestale.
Neobična, neprijatna tišina zavladala u šumi. S pucnjavom kao da je nekako bilo
sigurnije.
A u toj neprijatnoj tišini začu se još neprijatnije lupkanje kuhinjskog kazana i
zveckanje porcija i kašika.
A kad se i to svrši, nad njima zašušta šuma, jedan mlad, veseo glas nešto zatralala, a
onda se ču zvižduk, prekidan valjda skokovima preko vrzina, i sve bliže, očito ide ravno na
njih, ne znajući da koga ima u šumi.
Uzmuvaše se, neki htjedoše da se sklone, neki podigoše automate, ali ih komandir
rukama i izdreljenim očima prikova za zemlju, grozničavo razmišljajući šta da radi.
A kad Ešo pogleda u njega, izmijenjen u licu, suženih očiju što su bljeskale hladno,
blijedih stisnutih usana, klimnu glavom.
Ešo otpuza kroz grmlje, pa se uspravi iza guste lijeske, ne dišući.
Nijemac je prilazio bezbrižno, neprestano zviždućući, i smrt ga zateče iznenada,
udaren nožem, pade ne jeknuvši.
Odahnuše.
Nijemac je ležao pred njima ničice, a krv mu je tekla iz rana.
Okrenuše ga, bio je mlad, dječak gotovo, s pahuljastim maljama na licu što je naglo
žutjelo, plavih dječjih očiju ukočenih i prestravljenih.
- Zelenbać - reče Ešo namršten, i sjede nekoliko koraka dalje. Gledao je ubijenog. Bio
je već mrtav, a krv se još cijedila niz vlažno lišće.
Ustali su i udaljili se od njega. Smetao im je. Bili su zabrinuti da li će Nijemci tražiti
svog druga, i ćutali osluškujući. Ali se ništa nije micalo, niko ga nije tražio, i uskoro granate
opet počeše da lete u dolinu, vježba se nastavila bez mladića, koji je mrtav ležao pod
lijeskom.
Ešo se diže i ode do njega, prekopa ga, i vrati se s legitimacijama, pismima,
fotografijama, objavama i uvjerenjima, svim onim što je mladića podsjećalo na kuću i
vezivalo za vojnički život koji nije bio dug.
Đak prevede, znao je nešto njemački, mladić je tek mjesec dana u vojsci, a nedavno
dodijeljen jednoj brdskoj bateriji Trinaeste SS divizije, student je montanistike, otac,
bankovni činovnik, već mu je pisao, valjda odmah kad je sjeo na voz, pismo je dugo,
smiješno za tuđe oči zbog pretjerane nježnosti i briga kojima je očevo srce ispunjeno do vrha.
Mladić ga je čuvao u novinskom omotu, i često ga čitao, kako je izgledalo po hartiji. U pismu
je bila majčina slika s posvetom: Bog će dati da uskoro pobijedite, i da se vratiš svojoj majci
koja te iznad svega voli. A na slici stara gospođa, lijepa, bjelokosa, nasmiješena, toplih i
pametnih očiju. Čudno da je mogla napisati takvu glupost.
- E, bogme, gospodo, neće pobijediti, a ni on ti se neće vratiti - reče Ešo, prevrćući
sliku. Pa je ostavi pored sebe i ućuta.
Odlazio je do ubijenog mladića nekoliko puta i stajao nad njim, gledajući ga.
Vraćajući se, govorio bi o drugim stvarima, ali se osvrtao na leš pod lijeskom.
- On plati za druge - reče jednom, osmjehnuvši se kiselo. - A nije ni pušku ispalio.
Ali kao da se naljuti na sebe, dodade grubo:
- Bio bi kao i drugi. Brzo nauče da ubijaju.
A kad komandir naredi da se polako krene kroz šumu, jer će Nijemci sigurno potražiti
mladića, Ešo još jednom ode do ubijenog mladića, spusti mu na prsa pisma i slike, i pođe za
drugovima.
[1950.]
OLUJNA NOĆ
Dugo je o toj noći, docnije, mislio kao o olujnoj. A nije bila olujna, već tiha, topla,
zvjezdana, avgustovska. I ni po čemu nije izgledalo da bi se baš te noći moglo desiti nešto
naročito. Pogotovu što se kod njih nikad nije dešavalo ništa naročito.
Kao i obično, Cerić je došao kući iz kafane u prvi mrak. Zapravo, topli i ljubičasti
sumrak ga je zatekao na ulici, mislio je da je dobro pokazati se kao dobronamjeran šetač koji
ne žuri, svakome gleda mirno u oči, nije sumnjiv ni po čemu, čak ne mijenja ni mirnodopske
navike. Prilično su ga uznemirila glupa a možda i neistinita pričanja u kafani o hapšenjima,
zatvorima, ubistvima, i mada sve to nije imalo nikakve veze s njim, želio je da pokaže svoju
lojalnost ovim predvečernjim šetanjem, neka se vidi da nije ogorčen, čak i da ne vjeruje u
progone i ubistva.
Kad je došao kući, pokazao je glavom na pokrajnju sobu, pitajući za sina.
- Je li Zlatko došao?
Žena je preklopila naborane očne kapke:
- Čita.
Zvučalo je to kao pohvala sinu i sebi, kao odstranjivanje ma kakve sumnje: kod kuće
je, naravno, gdje bi bio!
Cerić je skinuo cipele, navukao na noge olinjale papuče, obukao stare zakrpljene
pantalone, i sjeo za kuhinjski sto.
Žena je stavila pred njega ostatke od ručka, i on je počeo marljivo da guta. A onda se
sjetio:
- Jeste li vi večerali?
- Jesmo.
- Sigurno?
- Bože, kako si smiješan! Kako bih njega ostavila bez večere? A znaš da nikad neće
da jede sam.
- Znam. Boji se da mi ne gladujemo radi njega.
- Srce mamino.
- Jeste li štogod razgovarali?
- Naravno da smo razgovarali!
- O čemu?
Ona se i dalje pravila važna.
- O mnogo čemu. Neće da studira.
- Zbilja?
- Tako kaže.
- Hoće li u službu?
- Mislim da hoće.
- Ne znam ima li smisla s maturom ići u službu. Želio bih da studira, medicinu ili
tehniku.
- I ja sam mu to rekla, a i ti moraš da mu kažeš. Nekoliko godina bismo se pomučili, a
onda bi sve bilo drukčije. Zamisli, doktor!
Žena je sjela, složila ruke u krilo, preko masne cicane haljine, i zavodnila očima:
- Doktor! Bože, kako bi to bilo divno!
- Da, da.
- Šta je imao doktor Kren kad je došao? Pa doktor Baćun? Pa Idrizović? Pa toliki
drugi. Ništa. Po kofer uvezan kanapom, slušalicu i komad ćageta. A eno sad, kuće, namještaj,
život! Pa Baćun se oženio kneževski. Trokatnica u centru, i onoliki posjed u Polju. A njegova
majka, znam je kad je veš prala po tuđim kućama, a sad šije haljine kod Baumanke. Ali i
pravo je. Sa svojih deset nokata ga je izdržavala. Nije mu dala da s maturom ode u službu, pa
da čitava života skapava.
- Da čitava života... šta?
- Skapava. Nikad kraj s krajem da sastavi.
- Na što misliš, draga moja? Je li to prigovor meni?
Zamirisalo je na svađu. Odavno je on nije nazivao dragom ako nije bio ljut. Zato se
žena povukla.
- Oh, bože, šta ja tebi imam da prigovorim? Ali, zar ne misliš i ti tako? Eto, cijelog
života se mučiš, pa šta imamo. Sutra ne znam šta ću za ručak, sapuna nemam da vam košulje
operem, čarape su vam se toliko poderale da više ne znam kako ću ih okrpiti. A o sebi da i ne
govorim, ja odavno ništa ne tražim, ništa meni ne treba, ja...
Bogzna šta bi ona sve rekla, šta bi mu sve predbacila, odričući se svega, da je srećom,
nije zagušio plač. Tako se završila jedna nevolja a počela druga.
Ljutile su ga ženine suze i zato se suzdržavao koliko je mogao. Jer, kad bi pogriješio i
pustio srdžbi na volju, ženin plač bi obično bivao dug, istrajan, obilan, sve dok on ne bi
popustio, što je bilo najčešće, ili dok se njeno raspoloženje iznenadno ne bi promijenilo, bez
ikakva razloga, bez prelaza, te bi mu se objesila o vrat i kvaseći mu košulju suzama
prekoravala svoju pretjeranu osjetljivost kojom muči i njega i sebe.
- Marta, zar zaista misliš da treba da studira? I ovako jedva dušu održavamo, a šta bi
bilo kad bi još studirao?
- Imala bih bar neku nadu.
- Pa kakva je to logika, Marta?
- Da ne umrem kao sirotinja, eto kakva!
Zajecala je tako visokim i neobičnim glasom, nastojeći da je sin ne čuje, da se on
pobojao kako će potrajati prilično dugo dok joj plač ne postane prirodan, pa tih, pa bezglasan.
Zato je požurio da je smiri.
- Marta - rekao je što je mogao nježnije - Marta, zašto se kidaš bez razloga!
- Oh.
To je znak da žestina jenjava.
- Nisam mislio da kažem ništa rđavo.
- Znam da nisi. Ja sam preosjetljiva.
Počelo je kajanje.
- Tebi je najteže.
- Oh, mili moj.
To je mirenje.
Zadržavajući je da ne srne u pretjeranu nježnost, rekao je, suzdržavajući bijes:
- Marta, on neće da studira, i meni je rekao.
- Natjeraćemo ga.
Nije odgovorio.
- Reci da ćemo ga natjerati.
- Pokušaćemo.
- Pokušaj sada.
- Kasno je, Marta.
- Nije kasno. Budan je.
Nije mu bilo drago, volio je da sve u životu teče kako mora, bez njegova miješanja,
ali nije imao snage da se suprotstavi ženi.
Između dva zla, ženinog plača i razgovora sa sinom, izabrao je manje. Uostalom, otac
je i ima prava da se interesuje za njegov život.
Pokucao je i ušao u sobu.
Zlatko je još čitao.
- Ne spava ti se?
- Ne. Zašto?
- Onako. Da malo razgovaramo.
- O čemu?
- Bože moj, o čemu!
- Sjedi, oče.
Sjeo je i pomislio kako bi ovaj razgovor mogao biti presudan za Zlatkov život i za
njihove međusobne odnose. Zato mora paziti šta govori i kako govori.
Počeo je s najboljim namjerama i na najgori način, o dužnostima i obavezama prema
svemu i svačemu, smišljajući skup načela pogodnih za čovjeka koji će imati ugled i značaj u
životu. A bilo je to i pokazivanje vlastitih mogućnosti. Pred tobom je važan izbor, rekao je
nepotrebno, kao da to mladić nije znao. I od toga ti zavisi sve u životu. Dobro je što si
pametan, ali to nije najvažnije, vjeruj mi. I ja sam bio pametan, pa sam ostao pisar. Ni
sposobnost nije najvažnija, ni rad, ni zalaganje. Najvažnije je sigurnost. A sigurnost možeš
imati ako stekneš pravo na nju. Najbolje diplomom. Ali i izbor posla je važan. Najbolji je
onaj koji izaziva poštovanje, rijedak i dobro plaćen. I što nezavisniji. Kao doktor, inženjer,
advokat. Radiš svoj posao i niko ti ništa ne može.
Poslije tog dosadnog uvoda, koji je mladića neodoljivo podsjetio na školu, rekao je da
majka i on misle kako bi bilo najbolje da Zlatko studira medicinu ili tehniku, možda
montanistiku. Ali mu je odmah otkrio i sve teškoće s kojima će morati da se bore. Jer,
njegova budućnost im je važnija od svega, ali obaveze koje preuzimaju sad kad je završio
gimnaziju, nisu manje nego još veće, i ne samo zato što je rat i što je oskudica, već što je
studiranje skupo i iziskuje mnogo lišavanja. On ništa drugo ne želi nego da mu sin bude
ugledna ličnost, ali se boji da će mu studiranje u ovim uslovima biti suviše teško, a možda
mu neće biti ni ugodno da od roditelja prima tolike žrtve. Ali ako on to samo želi, neka se ne
osvrće na njih, oni će sve podnijeti radi njega.
Bilo je to zamorno i zapetljano nagovaranje i odbijanje, iskreno opravdavanje zbog
teškoća koje su jače od njegovih želja. I žaljenje zbog svega što se u životu ne može postići.
Ali, više od svega, a stidio se i skrivao oči radi toga, bilo je to nastojanje da se mladić sam
odrekne skupog studiranja.
Mladić je to i učinio!
- Neću na studije - rekao je, mirno saslušavši očevo mucanje, postiđen njegovim
tužnim licemerjem. Ništa mu nije zamjerao, znao je kako žive teško.
Otac je samo to želio, ali je sad iskreno požalio zbog te sinovljeve odluke. Zar će
ostati pisar, kao i on.
- Majci će biti žao.
- Razgovarao sam s njom.
- Možda bi mogao uzeti lakši studij, pravo, recimo, pa da studiraš vanredno.
- Neću studirati, oče.
Osjetljiv je i ponosan, možda je naslutio njegovu skrivenu želju, ali, bog mu je
svjedok, pristao bi na sve što mladić odluči, makar mu bilo i teže nego sad.
A možda je htio da im pomogne, zna kako žive sirotinjski.
- Misliš li možda u službu?
- Neću ni u službu.
- Zašto?
- Reći ću ti, da ne bismo o tome više razgovarali. Zato što je rat, zato što je u zemlji
neprijatelj. Potrpi me još malo, valjda će se sve nekako riješiti.
Ah, to je! Dakle, to je!
Soba se okrenula oko njega. Zar to? Zar tako?
- Šta to govoriš, sine! Šta se tebe tiče rat?
- Molim te, razgovaraćemo poslije. Umoran sam.
Večeras nije ni za kakav razgovor, a kamoli za ovakav.
Sjećao se, sa stidom i mukom, današnjeg dana...
... Travna dolina Malinovca, rječica i vrbak. Sunce i mir. Sneno grgoljenje lijene
vode. Na njoj odsjevi sunca, kao bijele vatre.
U dolini je tišina, cvrčak je objavljuje.
Leži, glava mu je na zemlji. Čuje korake. Čiji su koraci u ovoj pustoši? Oči su mu
zatvorene, sunce ih grije kroz modre i crvene kapke, teško mu je da ih otvori.
A kad ih je otvorio i pogledao, vidio je dvojicu ustaša, približavaju mu se, s puškama
na ramenu.
Zatvorio je oči, čeka da prođu. Nemiran je. Nema razloga, ali je nemiran. Suviše je
zla čuo o njima.
Znao je, bilo bi bolje da ustane i sjedne, da im se možda i osmjehne, kao lijen,
dobronamjeran besposličar. Ali, ne! Umro bi zbog tog osmijeha. I nije se digao.
Prolaze.
- Ne, ne prolaze. Stali su.
- Šta radiš tu?
- Sunčam se.
Gledaju ga sumnjičavo.
Sjeo je, uznemiren. Pred očima su mu crveni kolutovi. Ne vidi ih dobro.
- Imaš li kakve isprave?
Pružio im je đačku knjižicu.
- Zlatko Cerić? Đak?
- Abiturijent.
- Šta je to?
- Završio sam gimnaziju.
- I sad se izležavaš. Zašto nisi u vojsci?
- Pluća su mi slaba.
- I tako, ništa ne radiš!
Prijekorno i sažaljivo je mahao glavom.
- Pa ti daj tolike pare za školovanje! Da bi postao bitanga! Šta se ljutiš, mladiću! Da
vam nije krivo, moliću fino!
Mještanin je, krojač do rata.
Gledao ih je kako odlaze, i bilo mu je krivo na sebe. Ustaša ga je bezobzirno vrijeđao,
i on se zaista naljutio. Pa ipak je ljubazno odgovarao. Iz kukavičluka. Samo, šta je trebalo da
uradi? Da natovari sebi onog idiota na vrat. Glupost! Njega je moguće samo prezirati. Ali u
ovom času ga nije prezirao. Znao je to dobro. U njemu je uzavrela krv, zbog drskih riječi, i
odmah se smirio, zbog straha da ga ne izazove.
Na okuki male rijeke bio je ciganski logor. Kolija, ućustečeni konji, postelje pod
kolima, psi vezani za srčanice. Volio je te nemirne skitače čiji je život stalna privremenost.
Sad miruju. Utišali su se pod kolima i u kolima, ćute. Nekad su ih se malo ticali drugi
ljudi. Sad ih se tiču. Počeli su da ih vode u logore.
Ustaše idu prema njima. Krojač je viknuo nešto što on nije razumio, i nekoliko
Cigana mu je prišlo povijenih pleća. Kao išibani psi. Jedan od njih, mlad i visok, trkom se
vratio kolima, i donio dvije violine. Za njim su došle dvije mlade Ciganke, u šarenim
bluzama i dugim šarenim suknjama. Bose. Kose su im crne. Ne vidi to, ali zna. Volio je da
vidi tu crnu kosu. I hod im je volio, ovaj isti kojim prilaze ustašama, lelujav, kao u igri.
Cigani udešavaju ćemaneta, počinju da sviraju. Sigurno se mnogo trude, pokušavaju
da učine čudo, žele da odobrovolje ljude s puškama. Misle na ustaški logor, boje se smrti.
Krojač stoji pred njima, raskrečen. Gleda u Ciganke. Onda jednu pozove prstom i
nešto joj kaže. Ona gleda u njega, gleda u Cigane, dugo ćuti, i polazi za njim u grmlje. Cigani
ostaju na istom mjestu, sviraju. Jedan od njih je otac, ili brat, ili vjerenik. Obećala mu se
sinoć kraj rijeke i pjevala mu o ljubavi i skitanju. Cigani ne gledaju u grmlje, sviraju. Sviraju
pogrešno. Pogureni. Misle na logor, boje se smrti.
Plače li ona ili će plakati poslije?
Guši ga nejasan cilik ćemaneta. Zašto sviraju? Zašto ga ne ubiju, kočevima,
sjekirama, prstima stisnutim oko vrata.
Uši je poklopio dlanovima da ne čuje tužnu svirku, i da ne misli kako je ponižavajući
strah od smrti.
Nije htio da pogleda. Znao je, krojač će izaći iz grmlja, djevojka neće smijeti, od
stida. Sutra će Cigane otjerati u logor.
Boško će uskoro stići, dogovorili su se. Znao je o čemu će govoriti, i znao je da će
pristati. Pristaće! Kako bi se inače mogao nazvati čovjekom. Osjećao je, doduše, strah pred
tim novim što ga je čekalo, ali mu se neće prepustiti, suviše je ponižavajuće. I dosta je
pobune samo u mislima...
A otac mu govorio o studiranju i službi!
Cerić se vratio od sina zbunjen, ojađen, uplašen, ali ga je na tom kratkom putu od
jedne do druge sobe, preko uskog hodnika, utješila misao da niko, pa ni njegov sin, neće sebi
učiniti zlo bez ikakva razloga. A on nikakva razloga nije imao, zaista. Voljeli su ga, pazili,
otkidali od usta da bi on imao, slušali kako diše, na prstima išli kad spava, puštali da čini šta
hoće. Ne, neće, i ne može ih uvrijediti. Suviše je dobar da bi bio bezobziran i prema kome, a
pogotovu prema roditeljima. Možda je ono što je rekao samo prazna riječ, kazana u ljutini,
bogzna zbog čega, zbog djevojke, zbog drugova, zbog majke. Zbog njega sigurno nije. A nije
htio ni da zamišlja šta bi moglo da bude osim prazne riječi.
- Šta je rekao? - upitala je žena radoznalo.
- Kaže da je tebi sve povjerio. Izgleda da si mu ti bliža.
- Sinovi se radije povjeravaju majkama - rekla je ponosno, ne primijetivši da je on
skida s vrata tom pohvalom. Nije htio da joj otkrije ono što se desilo između njega i sina.
Uplašila bi se, možda bez potrebe. A ne bi tačno znao ni šta da kaže.
Suviše je zaprepašten.
Valjda mu nikakva ludost neće pasti na um!
Žena je ustala i zatvorila prozore oblijepljene plavom hartijom, jer je policijski čas
prošao, i sjela da krpi njegove duge gaće.
Razmišljala je o sutrašnjem danu.
- Da prodam sutra štogod? Ja mislim, onaj stolnjak.
- Možeš.
U miru koji je vješto izvojevao, čitao je novine i olako primao ženine prijedloge o
kućnim poslovima. Ona je najbolje znala šta treba učiniti. Ovako, s novinama, najlakše ga je
hvatao drijemež, ali sad je neugodno budan. I uznemiren. Ne razumije ni ono što čita. Šta se
njega tiče što je neprijatelj u zemlji! I šta će se to nekako riješiti? Na što je mislio? Da se rat
završi? Ili? Ah, ne, ne! Možda je ogorčen, ljudi svašta pričaju, a on je pošten i osjetljiv, ali
sigurno neće učiniti nikakvu glupost. Oh, bože, neće, valjda!
Tada je neko pokucao na vrata, tiho, kao jagodicama prstiju.
Njih dvoje su se pogledali. Ko može biti u ovo doba?
Kucanje se ponovilo, i opet tiho, ali učestanije.
Žena je pošla prema vratima.
- Ko je? - upitala je obazrivo.
- Otvorite.
Glas je prigušen, nepoznat. Ali nije prijeteći.
Okrenula je ključ i otvorila vrata.
- Mogu li da uđem?
Prije nego što je odgovorila, ušao je u sobu.
Advokat Katan!
Nikad im do ove večeri nije ušao u stan. Ni poslije. Stanovao je u istoj kući, na prvom
spratu, sa ženom i sinom. Ponekad su se susretali, učtivo pozdravljali, ponekad bi i ljubaznu
riječ rekao ili se našalio u prolazu, bio je vedar i jednostavan čovjek. Nekoliko puta je
zamolio Cerića da mu svrši nešto u uredu i pošteno platio za uslugu. Drugih veza nisu imali.
Katan je bio advokat, uvažena ličnost, a Cerić pisar desete grupe, uboga sirotinja. Katan je
stanovao u velikom luksuznom stanu, na prvom spratu, Cerići na mansardi. A ta razdaljina
može da bude ista kao od pola do ekvatora.
Ali, eto, sad im je došao u stan, i zbunio ih.
Ostao je nekoliko minuta samo, i otišao. Nisu ga više nikad vidjeli. I niko ga više nije
vidio. Ali ga nisu zaboravili. U mislima su ga često vidjeli kako stoji nasred njihove
siromašne kuhinje, u lakom kućnom kaputu, svilom postavljenom, u mekim safijanskim
cipelama, s prstenjem na rukama, njegovan i uredan kao uvijek, pa opet drukčiji nego što su
ga poznavali. Smršao je. Lice mu je bez svježine, ispod očiju su se pojavile kesice, vrat se
smežurao, očni kapci otežali, lice se izmreškalo borama. Iz njihovih plitkih udoljica virila je
briga. Smiješio se. A bolje bi bilo da se nije smiješio. U tom žalosnom osmijehu, bez vedrine
i života, skrivala se uznemirenost. Znali su zašto. A nisu ga požalili.
Ne zato što nije bio za žaljenje. Ili što nisu mogli požaliti čovjeka u nevolji. Već što
su mislili na sebe.
Pokušao je da ih umiri:
- Niko me nije vidio.
Nekad je kraj ulaznih vrata stajala velika ploča: Dr Daniel Katan. Nijemci su je
skinuli. Ali stan su mu ostavili. Samo je na rukavu morao da nosi žutu traku. I ulice je meo s
ostalim Jevrejima. U to ružno vrijeme Cerić ga je pozdravljao samo na stepeništu, osvrćući se
da ga ko ne vidi. Najčudnije je da je upravo tada želio da s njim porazgovara ljudski, od srca,
zato što je bio obilježen trakom, zato što su ga ponižavali, zato što je meo ulice. Ali nije
smio, zato što je obilježen trakom, zato što su ga ponižavali, zato što je meo ulice. Bojao se.
A sad mu je u stanu.
Osluškivao je: čuje li se štogod na stubištu? Ne, ništa se ne čuje. A opet je nemiran.
Tiho i sabrano, ne žureći ali ne gubeći vrijeme, umirujući ih i moleći, advokat Katan
im je objasnio zašto je došao. On zna da je to nezgodno, ali niko ne zna da je došao u njihov
stan. Zna da su oni dobri i pošteni ljudi i sigurno će mu učiniti uslugu koja za njih, nada se,
neće biti teška. Ne, ne, neka se ne boje, ne traži on ništa naročito ni opasno. Vjerovatno će
njega i njegove odvesti u logor (Cerić je učinio pokret kao da ne vjeruje), to je gotovo
sigurno. Koliko će to zatočenje trajati, nekoliko mjeseci, možda i godinu dana, i šta se sve
može desiti, niko ne može znati. Ali se on nada da će biti bolje nego što mnogi misle. I, eto,
pretpostavimo da oni jednog dana izađu iz logora. Valja živjeti. A od čega? Zasad ne
dozvoljavaju da se mnogo nosi sa sobom u logor. I ono što se ponese, oduzimaju. On to
razumije, možda će to vratiti jednom, rat je, nesređeno stanje, a možda i neće, svakakvih ljudi
ima, a i najbolje je da čovjek pomogne sam sebi, ako može i ako ima dobrih ljudi koji hoće
da mu se nađu u nevolji. Ako njima nije teško, on bi sklonio kod njih neke stvari, ni
opljačkane ni na nepošten način stečene, ostavio bi im na obraz i na dušu, da on i njegovi
nađu kad i ako se vrate. To moli radi prijateljstva, ali ako se ne bi ljutili, dao bi im mali
poklon, više kao sjećanje na njihovu dobrotu nego kao naknadu za uslugu koju će mu učiniti.
A i bolje je da koristi prijatelj nego da raznesu nepoznati ljudi.
Marta je počela tiho da plače, a Cerić je ćutao i razmišljao. Jadno je, doduše, bilo to
razmišljanje: da, ne, policija može saznati, opasno je, jadni ljudi, za to se ide u zatvor, a
dobro bi bilo...
Žena je šmrcala, gledala u njega i u advokata, sasvim zbunjena.
Katan ih je umirivao:
- Niko ne može znati osim nas. Ja kazati neću. Vi kazati nećete.
Cerić se pokolebao. Još je oklijevao, ali Katan nije popuštao:
- Najbolje bi bilo da gospođa Cerić pođe u moj stan. Malo poslije mene. Šta velite?
- Ni sâm ne znam.
- Najbolje je tako. Hvala vam. Znao sam da nećete odbiti. Pa, da se oprostimo. Biće
najpametnije da se poslije ovog više ne viđamo.
Šta je Cerić mogao da učini? Pristao je, jer Katan više nije molio, nije od njega tražio
da odluči. Sam je odlučio. A možda sve to i nije tako strašno. Niko ne mora znati.
Oprostili su se zbunjeno. Cerić nije znao šta da mu kaže na rastanku. Nije mogao da
mu poželi srećan put, ni da ga tješi ili razuvjerava. Ni da mu želi dug život i skori povratak.
Sve bi bilo neumjesno. Zato mu je bez riječi drmusao meku, labavu ruku, sve dok je Katan
nije izvukao. A onda je bilo krajnje vrijeme da ode, jer je glupo i neprijatno stajati tako i
gledati se u oči.
Cerić je žalio tog čovjeka. Jadnik, ako se ne vrati?
Katan je htio još nešto da kaže. I rekao je.
- Ako se ne vratimo...
Rekao je to bodro, poslovno, kao da je to jedna između mnogih mogućnosti.
- ... moja sestra se sa sinom sklonila u Italiju. Znate je. Tea Hager. Predaćete njoj.
Cerićka je opet zaplakala.
- Oh, bože moj, bože moj - uzdisala je potresena. Zaista potresena. Činilo joj se da
ovaj čovjek drži nadgrobno slovo sam sebi. Stao je nad raku, zdrav i čitav, oprostio se i čeka
da legne. Nikad joj slična misao nije ranije dolazila na um, a sad je poražena njome.
Otišla je za advokatom minut-dva docnije, pošto se brzo i nervozno prekrstila, i
rastreseno mahnula glavom mužu, koji joj je, bez ikakve potrebe, preporučivao da pripazi.
Cerić je napregnuto osluškivao uz vrata. Ništa nije čuo, jer se žena stopila s mrakom
gluhog stubišta nečujno kao šišmiš. Samo da je ko ne vidi, mislio je smeteno. Ni o čemu više.
Ni da li je dobro ili rđavo, da li je opasno ili bezopasno. Samo da je ko ne vidi! U ovom
ratnom metežu ljudi su se prozlili, pokvarili. Samo da je ko ne vidi.
Odškrinuo je vrata Zlatkove sobe.
Mladić je ležao u krevetu, s knjigom na prsima, rastreseno zagledan u plafon. Slabo
svjetlo lampe osvjetljavalo mu je dugo mršavo lice. Kad je vidio oca, brzo je dohvatio knjigu
i počeo da čita.
Cerić je primjetio taj pokret kojim se krio od njega. Zaboljelo ga je to.
- Još ne spavaš?
- Čitaću još malo.
- Izgledaš mi blijed. Jesi li zdrav?
Bilo je strepnje i ustručavanja u njegovu glasu. I ljubavi. I straha da ga ne uznemiri i
ne naljuti. I žaljenja zbog njegova odvajanja. I želje da mu se približi i premosti daljine koje
su između njih postajale sve veće. I straha da ne vidi kad Marta dođe sa stvarima.
- Zdrav sam - rekao je sin. - Zašto pitaš?
- Legao si rano.
- Pospan sam. Ko je to dolazio?
- Bukvićka. Došla nešto da pozajmi.
- Laku noć, tata.
- Laku noć, sine.
Mladić je odložio knjigu i ugasio svjetlo. A rekao je da će još čitati, pomislio je Cerić.
Nestrpljiv je, žuri mu se da ostane sam. Nešto se pokvarilo među njima. A on je želio da
postanu prijatelji. Nešto se pokvarilo. Ali šta? I kada?
Tiho je zatvorio vrata.
Zašto je ulazio?
Da mu kaže za Katana? Ili da se uvjeri je li štogod čuo? Ni sam nije znao. Možda je
trebalo da mu kaže. Ali je osjećao da bi se mladić usprotivio, ili bi ćutao, puštajući oca da
sam odluči. A on se već pomalo bojao tog njegovog prezrivog ćutanja. On se ne povjerava
nikome niti želi da se ko njemu povjeri.
Prebacivši tako na sina krivicu zbog svoje laži, odgodio je da mu sve kaže sutra ili za
koji dan. Nije ni pokušavao da objasni sebi to odgađanje. A znao je da postoji razlog za to,
važan i stidan razlog, ali on nije htio o njemu da misli.
Samo da ženu niko ne vidi!
Niko je nije vidio. Ušla je tiho kako je i izašla, uzbuđena, noseći na rukama povelik
denjak, zamotan u čaršaf.
- Zaključaj! - šapnula je tiho.
Oči su joj sijale kao u groznici.
- Šta ima?
- Zaključaj!
Ušli su u svoju sobu i zaključali je, zbog Zlatka. Žena je odmotavala čaršaf drhtavim
rukama.
- Šta ti je dao?
- Košulje tebi i Zlatku... veš... ima i za mene... tri čaršafa, šlifer s čipkom, potpuno
nov, i... gdje je? Ah, tu je!
Iz čvora na marami izvadila je lijep prsten. Zlato i brilijanti!
- Prsten nam poklanjaju, a ovo da im sačuvamo.
U čaršafu su ležala tri manja ćilima i kartonska kutija za keks.
Cerić je uzeo prsten sa ženina dlana. Svoj prsten. Zlatna ringla mu je masivna, a
brilijanti, užljebljeni u okvir kao paučina tanke zlatne žice, brizgaju crvenim i modrim
odsjevima. Stavio ga je na srednjak. Stajao je labavo. Prsti koji su ga nosili ranije bili su
deblji od njegovih. A ipak mu se učinilo da mu je ruka s prstenom ljepša.
- Prodaćemo ga - šapnula je žena.
- Da.
- Koliko vrijedi?
- Ne znam. Sigurno mnogo.
- Misliš?
- Vidjećemo.
Skinuo je prsten. Ruka je ostala pusta, sasvim obična.
- A tu, u kutiji?
U kartonskoj kutiji bilo je bogatstvo! Nikad toliko vrijednosti nisu vidjeli na jednom
mjestu. Prstenje, naušnice, broševi, biser, dijademe, ženski sat s velikim zlatnim lancem...
nisu se usudili da to dotaknu rukom, kao da će se opeći. Gledali su to čudo, ne susrećući se
očima.
- Bilo im je skriveno u brašnu.
Ženin šapat kao da ga je probudio. Nelagodnost koja mu se sklupčala u srcu kad je
vidio tolike dragocjenosti, odjednom se pretvorila u strah.
- Da li smo smjeli?
- Zašto?
- Ako se sazna?
- Zaboga, ne plaši me! Zašto smo onda uzeli?
- Desilo se nekako naglo. Nismo ni porazgovarali ni razmislili.
- Pa da vratim?
- Nezgodno je, uvrijedićemo ih. A i prsten je vrijedan.
- Košulje su gotovo potpuno nove.
- Ne znam šta da ti kažem. I njima bi učinili, i sebi pomogli... Gdje bi to sakrila?
- Pa, moglo bi se u ormar, među stare krpe. Ili u vreću s krompirom.
- Ne! Da, moglo bi.
Ali im se učinilo najzgodnije da nakit sklone u stari kuhinjski sanduk, među starudiju
koja je tu godinama trunula, a niko je nije ni upotrebljavao ni bacao.
Ćilime su složili na krevet ispod dušeka (uzalud je Marta pokušavala da se sjeti kako
im je ime, nikad nije ni čula za takve nazive), i premoreni legli da spavaju.
Ali dugo nisu mogli zaspati. Nelagodnost i strah su otklonili kad su počeli računati.
Šta bi mogli kupiti za prsten? A onda su svodili na ono što bi trebalo kupiti, pa na ono što je
neophodno. Trebalo im je mnogo, i sve je neophodno. Čudno, kad su slobodno pogledali u
sve rupe, zaprepastili su se koliko ih ima! Mora se nabaviti ogrev za zimu, pa Zlatku cipele,
njoj haljina makar od najprostijeg porheta, brašno će nestati, to svi kažu, jorgani su se
poderali, turšiju ni ove godine neće moći praviti, ali bez toga se može. Ni posuđe ne može
nabaviti, iako već pozajmljuju u komšiluku. A tata i ovu zimu mora provesti u starom
ibercigeru...
A onda bi jedno od njih diglo glavu.
- Šta je?
- Zar ni ti ne spavaš? Kao da nešto šuška oko vrata.
- Ja ne čujem. Sigurno ti se učinilo.
- Može biti. Sad se zaista ne čuje.
Ali se nisu smirivali. Plašila ih je noć, gluha i tiha. Koraci ulicom odjekivali su
prijeteći. Ranije ih nikad nisu čuli, a sad im se činilo da skreću u njihovu kuću. Dah im je
zastajao. Možda dolaze po Katanove? Ali ne, koraci su se udaljavali mrtvom ulicom, i oni su
opet, svako za sebe, računali, računali, sve do novog šušnja, do dalekog pucanja, do šuma
motora policijskog automobila, do novog nemira koji je dolazio kroz otvoren prozor iz tame.
Duga i teška im je bila ta noć.
Sutradan nije pogledao nakit. Ali je neprestano mislio na njega. Tu je! Znao je to po
težini koju je osjećao u srcu. I po nespokojstvu. Kao da je kartonska kutija bila bomba koja
stalno prijeti eksplozijom, ili kao da je mogla vikati, sazvati komšiluk, alarmirati policiju.
Ne sjeća se da je ikad vidio toliko policajaca na ulici, i toliko sumnjivih ljudi
podozriva pogleda, toliko ustaša i Nijemaca, kao tog dana. I zašto ga baš danas gledaju tako
značajno?
Trudio se da izgleda što prirodniji, što bezbrižniji, ali je osjećao da mu to ne uspijeva.
Strepnja ga obuzimala radi toga. Činilo mu se da mu je lice napregnuto, oči uznemirene, hod
suviše brz. Ali kad je pošao sporije, pomislio je da će izgledati kao da je pritisnut brigom.
Htio je da se sjeti kakvo mu je držanje bilo juče, ali nije mogao. Nije znao. Juče nije mislio o
tome.
Danas je morao da misli. Silazeći niz stepenice, vidio je ustaše u Katanovom stanu.
Šta će biti kad ne nađu nakit? Prignječiće ga i on će sve kazati. I tad će doći po njega.
Ne, to je nemoguće. Neće reći, ni zbog sebe ni zbog njega. Iako... iako bi on najradije
sve ono predao policiji, samo da se oslobodi straha. Ali kako da to učini? Zar ne bi
odgovarao i zato što je uzeo stvari? I zar ne bi mogao da istrune u zatvoru a ne bi mogao
dokazati da nema više od onoga što je dobio.
Nikad nije ovako obamirao od straha. Kao da će ga izdati, neprestano je pod kaput
uvlačio puplinsku kragnu Katanove košulje. I bio najojađeniji čovjek u gradu.
Ne pamti kad je ujutro pio rakiju. A toga dana je ušao u krčmu i ispio dvodec ljute.
Rani jutarnji gosti su dolazili i odlazili, on ih je vidio kao kroz maglu, nisu ga se ticali. A
onda se uplašio: šta će o njemu pomisliti što u rano jutro pije rakiju? Nikad ne pije, a danas
pije! Šta se to baš danas desilo da toliko izmijeni svoje navike? Eto, to će se pitati ljudi. Kud
ga đavo navede da toliko skrene pažnju na sebe, i to baš danas!
Trgao ga je glas blizu vrata:
- Vode Katana!
Platio je rakiju, presječen tim glasom koji je objelodanjivao njegovu tajnu, pošao je
prema ulici, nastojeći da ne žuri suviše. On to ide na posao, ne zanima ga doktor Katan!
Zašto bi ga zanimao? Smiješno!
Ili je možda neprirodno što ga ne zanima? Zar neće biti sumnjivo što sklanja pogled?
Gubio je glavu, nije znao kako da se ponaša.
Katanovi su išli ispred dvojice naoružanih ustaša, sredinom ulice. Sve troje u
skijaškim odijelima, kao da idu na izlet u brda. Nosili su na sebi torbe i ćebad. Sve su, dakle,
pripremili. Očekivali su. Koliko su mjeseci, dana, sati i minuta očekivali? Koliko su koraka
odbrojali uz stepenice? Koliko su strahova preživjeli?
Da, pripremili su se. Onda ga neće izdati. Ili su ga već izdali?
Katan je išao mirno, smiješeći se ljudima koji su prolazili. Ili, ne na ljude. Jer, kao da
ih nije vidio, iako ih je gledao. Smiješak mu se nije mijenjao, zaboravio ga je na usnama,
možda i nesvjestan da se smiješi. Kao da ga je grč uhvatio.
Da li se nadaju? Cerić je želio da se nadaju.
Katanova žena je išla pognute glave, kao kroz šibe, a sin, jedanaestogodišnji dječak,
bucmast i djetinjast, stalno je gledao na jednu i na drugu stranu ulice, kao da je nekoga tražio
pogledom. Možda kolege iz svoga razreda?
Boje li se?
Izgleda da se boje. Sigurno se boje.
Cerića je ozarila nada. Boje se, uplašeni su, strahuju za život, oči ih izdaju, i kruto
držanje, drven korak, mrtve ruke. Strahuju! Bojaće se da išta kažu, da im ne bi bilo još teže.
Ili... ili će možda reći, da bi olakšali svoj položaj? Onda je propao.
Ali ako već nisu rekli, sada neće, ukočeni su od straha, i ne misle na ono što je bilo
sinoć. Jadni ljudi.
- Kud vodite te proklete Židove? Što ih ne pobijete odmah?
To je viknuo neko s trotoara, i Cerić je vidio samo Katanov zaboravljeni osmijeh
upućen tom čovjeku što je tražio njegovu smrt. I dječakov pogled brzo prenesen na oca.
„Hoće li skočiti ovi ljudi na nas?” pitao je taj uplašeni djetinji pogled. I: „Šta smo mi krivi” I:
„Šta bi se onda desilo?”
Očev pogled ga nije ohrabrio. Dječak više nije smio da pogleda roditelje. Nisu mu
više zaštita.
Jadni ljudi, ponavljao je neprestano tu zbunjenu misao.
Kad bi sad skočili na njih, ovi što viču i prijete, bilo bi to užasno. Kako mogu tako?
Zar ne žale ni djecu? Užasnuo se od ovog surovog uzvika koji je tražio smrt nevinih ljudi.
Kad bi sad skočili na njih, kad bi ih pobili, tu na ulici, ili u zatvoru, ili u logoru, to bi
bilo pravo zvjerstvo.
Kad bi ih ubili, bože sačuvaj...
... sve što znaju, umrlo bi s njima.
Zastideo se i zacrvenio od te misli koja nije želja.
Jadni ljudi!
Prišao je kraju trotoara i gledao ih s leđa.
- Počelo je, hvala bogu!
- Da.
Kome je rekao to mrtvo i sramotno da?
Mršav, visok stas, povijena pleća, duge ruke s velikim crvenim šakama, ošišana kosa
prosijeda na sljepoočnicama, sitne sive oči na seljačkom licu širokih jagodica.
Spustio je pogled. Na trotoaru čvrsto stoje ogromne cokule, iznad njih debele suknene
pantalone.
- Svi će ovako.
- Da.
To je Dominik.
- Da li će Katana još ispitivati?
- Šta ga imaju ispitivati!
Cerić nije znao šta ga imaju ispitivati. Samo se boji.
Katanove su odveli u pokrajnju ulicu, prema policiji.
- Hoćemo li u ured?
- Da.
U uredu je sjedio rastresen. Znao je da sad ne smije ničim pasti u oči. Ničim! Mora
voditi računa o svakoj svojoj riječi, o svakom koraku, o svakom pokretu.
Da li je dobro što je jutros skrenuo u krčmu? Možda je dobro, malo bećarski, kao da
je sve u najboljem redu. A možda i nije, nikad tamo ne ide, moglo bi izgledati čudno.
Pa ono da kao odgovor Dominiku. Stvarno je glupo. Dominik to može shvatiti kao
žaljenje, kao neslaganje, kao protest, Da! Liči na uzdah, tako će Dominik shvatiti, iako nije
uzdisao.
Pritisnut mislima, nije primijetio kad je logornik ušao u kancelariju. I tek kad su ostali
činovnici i pisari ustali sa svojih stolica, trgnuvši ga užurbanošću i bukom, podigao je glavu i
odmah skočio kao uboden, naklonivši se duboko.
Kako mu se baš to moglo desiti! Svi će pomisliti da se pravio kako ga ne vidi, a ustao
je kad drukčije nije mogao. A kad se sjetio da ga nije pozdravio ustaškim pozdravom, sledio
se od straha. Nije to učinio namjerno, zaista nije, ali kako da to dokaže, kako da se opravda?
Bio je toliko zbunjen, ljut na samoga sebe, uplašen, utučen, da mu nije otvorio ni
vrata šefove sobe, iako je bio najbliži.
Stajao je kao uzet, čekajući da logornik prođe. I tada... Ne, nije se prevario, nije
mogao da se prevari. Logornik je zaustavio pogled na njemu. Čak je i zastao. Ili možda nije
zastao, to ne zna. Ali se njegovih očiju sjeća. Bile su to vrele oči, s oštrim sjajem mokrog
crnog kamena, oči koje miruju a izgledaju kao da skakuću, zbog palucavih odsjaja u
zjenicama. Dva oka, dvije zastrašujuće prijetnje.
On ne zna koliko je sve to trajalo, možda samo sekund, ali kad je logornik ušao u
šefovu sobu, a on sjeo za svoj sto, osjetio je kako ga obuzima težak zamor; a ispod pazuha
mu je na rebra kapao hladan znoj. Buljio je u akta, i nije vidio slova već dva svjetlucava oka
koja prijete. Zašto je gledao u njega tako dugo i tako značajno? Osjećao je muku u stomaku,
kao od morske bolesti.
Njegova četiri druga, nagnuta nad svojim stolovima, marljivo su pisali, ne dižući oči
sa spisa. Sve su vidjeli i kriju pogled od mene, mislio je utučeno. I vidjeli su kako je logornik
gledao u njega. Zašto?
O čemu logornik govori šefu? Ako govore o njemu, šef će ga pozvati.
Ali šef ga nije pozivao. Odlučio je da uđe sam, da prekrati mučno iščekivanje.
Ostavio je neki nevažan akt na šefov sto i upitao, uslužno, da li možda gospoda žele kafiću.
Da, rekao je šef, ne pogledavši ga. A onda ga je zovnuo kad je već bio na vratima:
- Zovni mi Dominika!
On se držao za kvaku na vratima i gledao u šefa zbunjeno.
- Dominika, iz arhiva! Bogami, Ceriću, gledaš me tako kao da nikad nisi čuo za
njega!
Zar je Dominik dojavio? Ako jest, zakleće se da nije mislio ništa rđavo. Šta se njega
tiču Židovi!
Možda bi bilo dobro da kaže Dominiku: - Od jutrošnjeg razgovora s vama stalno
mislim, zašto štede te Židove? To je opasan elemenat!
Nije rekao, nije mogao. Suviše je gadno, suviše ga je stid samoga sebe, i lako bi se
osjetilo da govori laž. Jer je iskreno žalio Jevreje, i boljelo ga je njihovo stradanje.
Ne može da bude toliko nizak i nepošten.
Dominik se vratio od šefa veseo.
- Premješten sam za šefa arhiva župskog redarstva. Gospodin logornik je tražio vješta
i povjerljiva čovjeka - rekao je ponosno.
Odjednom se u njemu rascvjetao raskošan cvijet sujete. Izgledalo je da je istrunuo. A
eto, nije. Sad je zvjerka u policiji koja je odlučivala o životu i smrti tolikih ljudi (više o smrti
nego o životu), a to nije šala.
- Biću postavljen za činovnika.
- I zaslužio si - rekao je Cerić. Čestitam od sveg srca!
- Hvala. Samo, ne znam, bilo je toliko drugih...
Još je skroman. Po navici. A želio je i da čuje pohvalu.
- Koji drugi? Ko bi bio bolji od tebe na tom mjestu.
Dominik nije primjetio kako Cerić pretjeruje.
- Otići ćeš ti daleko.
- The.
- I hvala bogu. Na takvim mjestima treba nam sposobnih ljudi. Ima još dosta da se
uradi.
- Daaaa.
- Baš jutros gledam, vode neke Židove, i mislim: ne treba imati sentimentalnosti kad
je država u pitanju.
Eto, rekao je! Gadno je, ali korisno. Stidjeće se docnije.
Ali nije uspio da odgodi stid. Zgadio se sam sebi. I rastužio. Čak ni užinu nije pojeo, a
to mu se u trideset godina službe desilo svega dva puta. Prije pet godina, kad mu je sin bio
bolestan od zapaljenja pluća, i danas.
Zašto je rekao tu gadost? Iz straha? Da se zaogrne surovom lojalnošću? Da
odobrovolji čovjeka koji bi mu mogao biti koristan? Možda. Ali, jesu li to svi razlozi?
Sjetio se, kad je onaj čovjek na ulici viknuo da se Židovi pobiju odmah, on je
pomislio kako Katan u tom slučaju ne bi mogao ništa reći o kartonskoj kutiji. To nije bila
želja, bog mu je svjedok. Kako bi tako nešto mogao poželjeti nevinim ljudima!
Ali, zar nije zametak želje, sjeme strašne misli koja se javila nesvjesno, protiv svih
moralnih skrupula koje je priznavao cijelog života?
Nije istina! - odbacio je tu mogućnost, uplašen. Ali je osjećao da joj ne smije
otvoreno pogledati u oči.
Oh, bože! - uzdisao je tužno.
Jadni ljudi. Možda ih nikad više neće vidjeti.
I šta onda da radi s onolikim nakitom?
Oh, bože veliki.
Samo da Zlatko ne sazna...
[1950.]
OKUČANSKI MUHTAR
Pokriven kukuljicom od kostrijetne vreće, zguren na pokislom sijenu, Huso Gogo,
muhtar sela Okuke, ušao je na svojim taljigama u Zloselo ne žureći i ne podstičući dorata koji
se lijeno vukao provaljenom džadom punom žitkog blata i žutih bara.
Zloselo ga je dočekalo mrko, mrzovoljno kao i uvijek, prijeteći sa dva svoja velika
bunkera na visovima, spremno na kavgu s cijelim svijetom, još odbojnije i mračnije zbog
natmurene planine što se nadvijala nad njim.
Izašavši na poljanicu iz sokačića, stiješnjenog visokim tarabama, Huso se iznenadi:
pred velikom kućom hadžije Durića, komandanta gunjanske legije, stajao je dug njemački
automobil sa dvanaest sjedišta, pokriven platnenim krovom. Oko automobila hodali su
Nijemci u kišnim kabanicama.
„Bogme, ode hadžija daleko”, klimnu Huso glavom. „Nijemci mu na noge dolaze.”
Potjera dorata preko mokre poljanice, raskvašene kišom, zaobiđe automobil i zaustavi
taljige pred stajom, pa siđe s kola, otrese ukočene noge, ljubazno pozdravi Nijemce, koji ga i
ne pogledaše, pa priđe stražaru-legionaru pred hadžinim vratima.
Pogleda ga tobože zadivljeno.
Od vojničkih stvari, na njemu su samo puška i fišeklije preko zelenog lovačkog
kaputa, hubertusa, sve ostalo, prijesni razgaženi opanci, bijele lanene gaće s velikim turom,
zgužvan fes s kojeg se niz mršavo lice i dugi nos cijedila crvena boja, bilo je domaće,
gunjansko, obično, jadno i žalosno.
Na razgrađenoj ledini između kuća vježbalo je petnaestak legionara, okretali se
udesno, ulijevo, postrojavali se u front u pokretu, bacali pušku na rame i k nozi, nespretno,
neujednačeno, svaki za svoj račun, jedva izvlačeći noge iz raskvašene ledine i saginjući se da
navuku spale opanke, ali nisu prestajali da vježbaju, očito radi Nijemaca kojima je trebalo
pokazati da ovdje vlada vojnički duh.
- Ima li hadžiefendije, Mujkane? - prijateljski upita Huso stražara.
- Halt! Curik! - naroguši se Mujkan i preko oka pogleda Nijemce, a oni su stajali oko
auta ili ležali na prostranim sjedištima i pili hadžinu rakiju, razgovarajući među sobom i
smijući se nimalo ratničkom izgledu gunjanskih legionara.
- E curikno bih ja, moj Mujkane - osmjehnu se Huso umiljato - znam ja šta je vojnički
red i služba, ali mi valja do hadžiefendije. Poručio mi da dođem, ni časa da ne časim.
- Hadžiefendija je u poslu - diže Mujkan obrvu i glavom pokaza prema hadžinim
prozorima.
- E pa, neka, pričekaću ja. A to su sigurno došle neke njemačke glavešine?
- Krupne! - kresnu stražar, mrdnuvši dugim kukastim nosom, a kad vidje da se jedan
Nijemac okrenuo, ukruti se i službeno grmnu:
- A sad, odbij!
- Hajde, odbiću - odgovori Huso pomirljivo.
- A vijećaju li dugo? Hoće li skoro svršiti?
- Ništa ne smijem da kažem.
Huso se odobrovolji:
- E, to mi se, brate, sviđa, ama, pravi vojnik, ko da su te u Berlinu muštrali. Blago
hadžiefendiji kad ga takvi čuvaju, to ti ja kažem.
I bez ljutnje pođe taljigama, izvuče malo sijena i baci pred dorata. Nije smio da priđe
Nijemcima, jer je o njima čuo samo zlo, a zaboravio je i ono malo njemačkih riječi što je
naučio u austrijskoj vojsci, i do boga je požalio što će propustiti takvu priliku, jer je volio sve
da vidi i čuje, da sa svakim popriča, smatrajući da je bog dao čovjeku jezik da se njime služi,
a ne da mu besposlen leži u ustima, pa se leđima naslonio na taljige, zapalio podebelu cigaru,
i slušao kako preko poljanice, iz mekteba, dopiru glasovi jednog voda zelenokadrovske
vojske.
O moj nožu krvavije kora,
neko noćas poginuti mora,
pjevali su vojnici iz sveg glasa i od sveg srca. A jedna krupna, strašna glasina, trepereći od
uzbuđenja i zanosa, nadjačala je sve ostale:
Aoj moja sikirice mala,
kome li ćeš doprijet do rebara.
Čudeći se kako ta pjesma liči na zavijanje vukova što zimi u čoporima izlijeću iz
Konjuha, i pitajući se ko je od koga učio, Huso je razvukao povelika usta, osmjehnuvši se
žućkastim očima na stražara i s priznanjem zaklima glavom, kao da je htio da kaže: E, što je
pjesma! Čovjek bi je gladan slušao.
Ali stražar ne stiže da kaže šta misli, jer se iza debelog zida od ćerpiča začuše koraci
niz drvene stepenice, i on se ukoči, isprsi, zateže novi žuti remen puške, promijesi blato
mokrim opancima i zagleda se u nebo.
Uskomešaše se i Nijemci, a kad se na vratima pojavio njihov oficir, lupnuše petama
svojih kratkih čizama i skloniše se u stranu, okrećući mu se licem.
Iza njemačkog oficira išao je domobranski bojnik u fesu, a za njim hadžija Durić.
Nijemac se osmjehnuo samo krajem tankih usana, bojnik je preveo, ponovivši
osmijeh, a hadžija je tiho, sigurno odgovorio.
I mnogo će vremena proći, a Huso neće prežaliti ni zaboraviti što nije čuo njihov
razgovor, što mu je izmaklo sve, ama baš sve, osim osmijeha, pogleda, pokreta, kojima će on,
kad bude pričao svojim Okučanima, morati da doda riječi koje nije čuo. Zato je dobro otvorio
oči i zapamtio svaku sitnicu koju je vidio.
Nijemac, u čistim lakanim čizmama, u sivoj kišnoj kabanici, pušio je cigaretu, držeći
među dugim prstima hadžijin cigaraluk od ćilibara što ga je hadžija donio s Ćabe i čuvao u
kutiji, na rafi, kao amajliju, a sad ga, eto, njemu poklonio. Osmjehivao se pokretom usana u
stranu, a gledao hladno i strogo iza zlatnih cvikera, čuvajući razdaljinu između sebe i drugih.
Za hadžijinom rukom, što je pokazivala bunkere i planinsku kosu nad selom, okretao
se samo upola, trenutak zadržavši pogled klimao bi glavom uzdržano, a onda je njegova ruka
kružila dalje, mnogo dalje, iza natmurene planinske kose, preko gunjanskog polja i
razmaknutih brda, pa se vraćala da potvrdi svoju i hadžijinu prisutnost, da nametne svoju
misao a odbaci hadžijinu.
(Huso je to sebi rastumačio ovako: hadžija kaže da njegova vojska brani gunjanska
sela od partizana, a Nijemac mu objašnjava da se ne treba držati samo svojih sela, već stvoriti
širi front. A Huso je mislio da je najbolje sjediti kod kuće.)
Bojnik je prevodio, žesteći se pomalo kao i Nijemac, a hadžija je slušao miran, ni
smeten ni uzbuđen, ni počašćen njegovom posjetom, ni uvrijeđen ledenom ljubaznošću. Sitan
i mršav, obučen jednostavno i skromno, stajao je siguran pred izglancanim Nijemcem i
bojnikom u kratkom kaputu i sivim čakširama, u grubim čizmama, gledao ih pažljivo crnim
očima punim sjaja i vatre, ne ljuteći se zbog dugih bojnikovih izlaganja kojima je obilato
dopunjavao hadžijine škrte riječi, razvodnjavajući ih. Godilo mu je što su mu došli na noge,
potrebna mu je njihova pomoć, ali ih je prezirao.
Tako je Huso zaključio iz onog što je vidio i što je o njima znao. „Ne mogu jedan bez
drugoga, a drže se na cijeni da izvuku što više. A o naše kože se pogađaju.”
Pjesma iz mekteba je prestala. Zelenokadrovci u hubertusima i bijelim gaćama
radoznalo su izvirivali, gledajući Nijemce. Na kaljavoj ledini vod je još vježbao, okretao se
lijevo i desno, išao naprijed i natrag, kao da je navijen pa ostavljen i zaboravljen.
„I o vašu kožu se pogađaju”, mislio je Huso, dok su se hadžija i Nijemac srdačno
opraštali.
A kad auto krenu, zaoravši točkovima po blatnoj zloselskoj poljani, hadžija je ostao
na istom mjestu, skupljenih obrva, zamišljen, sve dok Nijemci nisu zašli u uski sokak, a onda
se polako okrenuo i kao odsutan pogledao Husu.
- Došao si? - rekao je kao da se probudio.
- Došao sam, hadžiefendija.
- Hajdemo.
„Došao sam, a bolje da nisam”, mislio je Huso. „I kud baš sad da naiđem, u
nevrijeme! Ja ću platiti što ga je Nijemac naljutio.”
Hadžija je pošao u kuću, a Huso za njim. Skinuli su obuću na verandi i ušli u svijetlu
toplu sobu, zastrtu ćilimima i serdžadama, u kojoj su maloprije sjedili oficiri. Iza njih se još
osjećao dim mnogih ispušenih cigareta, a na sećiji je ležao nov njemački automat šmajser,
sigurno poklon hadžiji od Nijemaca.
- Sjedi! - ponudi ga hadžija, pa i sam sjede, prekrsti noge, i odmah izvadi duboku
duhansku kutiju.
„Pušiš mnogo, jaranu”, pomisli Huso. „Nešto te teško skolilo.”
A hadžija je, čini se, bio negdje daleko od ove sobe i od Huse, kao da je i govorio i
slušao po navici, usput, kao tuđim ustima i ušima. Dok je nemirnim prstima savijao cigaru,
pogled mu je bio prikovan za šaru na ćilimu, i njegove riječi o ružnom vremenu i skoroj zimi
kao da je čitao iz tih zapletenih vijuga.
Huso nije volio tu njegovu zamišljenost, tad bi mu lice postajalo tvrđe i surovije, usne
bi se sastavile u tanku crtu, a sitno žućkasto lice s ispalim jagodicama izgledalo je čudno i
strašno.
Huso se promeškolji na šećiji i ispod oka pogleda u hadžiju: volio bi da je tri konaka
daleko od njega. Zna, nikakvo dobro ga ne očekuje.
S časa na čas hadžija je dizao glavu, osluškujući glasove i korake u drugoj sobi. Huso
je znao da mu je sin nedavno ranjen u borbi s partizanima, i da otac strepi za njegov život.
Zato pokuša da ga smekša s te strane.
- Kako ti je sin? - upita meko i saučesno. - Žao mi je, bogami, kao da je moj. Onakav
mladić, u Gunji mu nema ravnog. Ma kakvoj Gunji!
- Dobro je - prekide ga hadžija suho, i Huso vidje da je nagraisao kad ga ni na tu
meku ne uhvati.
Hadžija je davno prekinuo bajanje o vremenu, i sad su mu iz surovih očiju sijevale
munje.
Uzdahnuvši, Huso se spremi da dočeka oluju.
A kad Hadžija poče da govori,
kad krenu da govori!
kao da mu je ledom trljao leđa, kao da ga je pelenom napajao, kao da je za grkljan
držao!
Husi je samo toliko bilo lakše što je unaprijed znao da će mu se grad sručiti na glavu
i, slušajući grmljavinu, mislio je sjetno kako ovo nije onaj hadžija od juče, koji se u Gunji
otimao o vlast s nekakvim pupavim majorom, već gunjanski gospodar, koji je istisnuo majora
željna slave i poslao ga na front da tamo stiče ordene, i sad je sam, moćan, bezobziran, opijen
vlašću koju su mu dali Nijemci i čaršinlije.
Huso se, doduše, nije predavao. Nalazio je hiljadu opravdanja što njegovi Okučani ne
ulaze u rat, i štiteći sebe i Okuku, ljubazno je razvlačio velika usta, pokajnički klimao
glavom, slažući se s hadžinim grdnjama, nemoćno šireći ruke, kao da je htio da kaže kako se
veličina ne poštuje koliko bi trebalo, a opet i opet, slatkim i mudrim riječima dokazivao kako
će Okuka listom poći za hadžijom (a ne prestajući da razbija glavu kako će se izvući).
Ali ga ne odobrovolji. Strašne hadžine oči iskosa su gledale u Husu, palile kao
žeravice, vrtjele kao svrdlovi, i činilo se da sve vide, da zagledaju u samo dno srca. I pošto
mu nabroji sve grijehe, i one koje je učinio i one koje je mislio da učini, reče mu, ne dižući
glas, nižući riječi zaokružene i ljutite kao otrovne bobice (a mora se priznati da je istinu
govorio):
- Rđavi ste ljudi vi Okučani. Svakom iskazujete poštovanje a nikog ne poštujete,
mnogo govorite a malo kažete. Samo o sebi mislite, i najradije bi ogradili Okuku zidom i
ostavili otvor da jedino korist može ući. Na riječima ste sve što je kome milo, a u srcu i na
djelu samo Okučani, lukavi, sebeznali, prevrtljivi, otvorene ruke kad primate, stisnute kad se
od vas traži. Vi mislite da je rijeka Gunja saprala svu pamet niz cijelo gunjansko polje, i
vama snijela, a tebi kao okučanskom stariješini najviše je dopalo. I svu tu silnu pamet vi biste
upotrijebili na to da sačuvate Okuku, neka oko nje sve izgori, a ona da mirno drijema u
svome mulju. Sva se Gunja digla na oružje, a vi se izvlačite!
A eto, baš to Huso nije mogao da dokaže nikome osim svojim Okučanima: zar je on
kriv što je neko lud! I zar treba tražiti nevolju bez nevolje! Ali sad nije smio da kaže ništa od
onoga što misli, jer malo ko voli čuti šta misliš, većini je dovoljno da se slažeš. A ne bi
pomoglo ni da je ma šta rekao, jer je presuda pala:
- Sutra pošalji po oružje! Koliko imaš obveznika?
- Petnaestak.
- Nije petnaestak, već dvadeset četiri.
- Pa, tako.
- Nemoj da se igramo žmurke, muhtaru. Mogao bi se pokajati.
- Kako god ti kažeš, hadžiefendija - pristao je Huso. - S tobom i u vatru i u vodu.
- Meni nisu potrebne riječi, muhtaru.
- Daćemo ti svoje srce.
Uzalud, jači je od njega u svemu, i u moći i u pameti. Valja se pokoriti.
Eto, tako je bilo u Zloselu, kod hadžije.
I sad se Huso vraća kući.
Iz tamnog niskog neba uporno sipi kiša, nevidljiva i nečujna, i natapa zemlju
presićenu vlagom, pa se na ravnici stvaraju žute lokve, a iznad pustog polja polegla je runasta
magla i sakrila okolna sela i zaseoke.
U toj pustoši Huso je mogao vidjeti kraj puta samo povaljene ograde, usamljeno tek
olistalo drvo, jato čavaka iznad pokisle zemlje.
- Haj, haj ... - uzdiše Huso, zguren pod kukuljicom od kostrijetne vreće, osjećajući, s
nekom ozlojeđenom ravnodušnošću, kako mu se mokre čakšire lijepe za stegna, a kroz vreću
odavno je prokapala uporna kiša, i cijedi se niz vrat i niz leđa.
Ali, gore od kiše, njega jo mučio sutrašnji dan.
Godinama su Okučani živjeli lijepo s cijelim svijetom, od zla se branili vještinom,
ugibali se da izbjegnu udarac, uzimali od boga i od ljudi što se moglo, davali manje nego što
se tražilo a više nego što im je bilo po volji. I nikad ne tražeći osvetu već korist, ne braneći
pravdu već sebe, više su se ljutili zbog štete nego zbog nepravde, više su govorili o poštenju
nego što su u njega vjerovali, i čvrsto se držeći okučanske zemlje, samo su jezikom bili u
oblacima. Sve su mogli razumjeti osim ludost.
A eto, sad ih onaj zloseljanski karanđoloz goni da stanu pod barjak mržnje. Kuda? U
propast. Drugog puta nema pod tim barjakom.
I šta da kaže svojim Okučanima. Doći će večeras, a možda već čekaju, sjediće oko
njega čučeći na petama, polako će savijati cigare i slušati šta će da im kaže. Šta da im kaže? -
Nisam mogao da izvrdam. Jači je. Prijeti. Nema nam drugog izlaska. Moramo u rat.
Kakav rat, muhtaru, pitaće.
Pa, rat, eto kakav. Sutra valja poslati po oružje.
Ma, kakvo oružje, ako boga znaš!
Oh, majko moja!
Odjednom, Huso zastade usred misli, i pretrnu.
Iz šume, što se kao oplaza pružala od planine do puta, ispade ljudska prilika i stade,
čekajući. Kroz izmaglicu lice mu se nije vidjelo, ali se dobro vidjela puška o ramenu.
Eto ti jada!
Ali kad ga prepoznade, duboko odahnu.
Bio je to Okučanin, Osman Taletov, kome se Huso obradovao kao bratu rođenom,
iako su se još koliko juče susretali kao stranci.
Danima je, sam i mučaljiv, taj čudak hodao planinom, odlazeći iz sela zorom a
vraćajući se često u mrkli mrak, uvijek istih spečenih, zatvorenih usta, uvijek smrknuta lica
surova izgleda, sve od onog dana kad mu Nijemci ubiše jedinca sina na kiseljačkom drumu.
Nije kukao, ni kleo, ni prijetio zbog te nesreće, samo je postao čudak i počeo da lunja po
planini.
Ponekad, zadovoljavajući nezasitu okučansku radoznalost, kratko i škrto bi ispričao o
logama šumskih zvjerki, o teško dostupnim proplancima po kojima pasu srne, o tetrijebima u
dubinama planinskih gustiša, ali je najčešće ćutao, i malo se družio s ljudima.
Huso nije vjerovao da Osman hoda za zvjerinjim tragom i za srnećim brabonjcima.
Upitao ga je, doduše, je li štogod ulovio, ali ga nije zanimao odgovor, toliko mu se
obradovao, toliko mu je srce zaigralo od veselja, toliko mu se mutni dan učinio lijep!
- Ulazi u kola! - viknu mu veselo. - A ja, bogami, mislim: šumnjak. Ispade na put,
sam, puška o ramenu, gotovo, rekoh.
Osman se pope u kola i čučnu uz prečage.
- Pa šta si radio po ovakvom džehenemu kad nisi ništa ulovio?
- A, tako - objasni Osman šta je radio.
Huso mu pruži duhansku kutiju:
- Hajde, zapali!
Osman uze kutiju i poče da je kucka.
- A ja bio kod hadžije.
Osman diže oči.
- Hadžija veli: „Cijela Gunja se digla u borbu, a vi čekate. Nema više čekanja.”
Osman ni tad ništa ne reče, i Huso produži:
- Sutra moramo poslati po oružje. A, pravo da ti kažem, brinem se. Eto, sam reci:
poslaću onog tunjavog Ahmeta samosama - koga bih drugog? - i on će natovariti u kola
dvadeset četiri puške. Dvadeset i četiri puške i municiju, hej. A sve mislim kako će sam s
tolikim puškama ovom pustolinom. Zamisli ti da partizani, slučajno, ispadnu pred kola iz
šume. „Stoj, šta to voziš? Motke. A, motke! Daj te motke nama!” I sve ode. Tolika
vrijednost. Samo, ode! Reci, molim te, zar ne mogu!
Osmanove sive oči gledale su mirno i sabrano.
„E, znam te ja, tico, za kakvim ti srndaćima po šumi hodaš”, pomisli Huso, i jedva se
uzdrža da se glasno ne nasmije.
Ako bude malo sreće, i ako njemu nije vrana mozak popila, puščetine neće stići u
Okuku.
[1951.]
ŠEST JASENIČKIH VOJVODA
Prvu godinu rata Jaseničani su proživjeli mirno.
Stari Mikailo Ilić se požali seljanima kako mu se pokvario radio, jedini u selu. A
uveče, naslanjajući uho na kutiju, slušao vijesti iz svijeta. Nisu bile dobre. Svijet se zapalio.
Pa dobro što je svijet, to bi se izduralo, zapalila se i naša zemlja.
Mikailo je mislio da će ovaj rat biti kao i onaj prvi. Švabo će malo otimati, malo
zatvarati, malo strijeljati i vješati, poneko će ostati i živ, samo valja biti pametan, i ne misliti
da je junaštvo u razbijenoj glavi, proći će i te četiri godine, koliko rat obično traje, njemački
sumareni će koknuti sijaset brodova, i morske ribe će se dobro ugojiti od ljudskog mesa, na
zemlji će biti mrtvih koliko i živih, mirisaće na barut, na paljevinu, na zlo, izgledaće da je
sudnji dan blizu, a onda će se sve smiriti, kad iz ljudi izduši ludost, i doći će pobjednici na
bijelim konjima.
Ali je uskoro uvidio da ovaj rat nije kao onaj raniji. Doduše, rat je rat, ali ovo baš kao
da se sam đavo umiješao. Došli Nijemci, pa dobro, bili jači i došli, i nametnuli svoj ljuti
zakon. Ali se pojaviše i nekakve ustaše, njih nikad nije bilo, pojaviše se i četnici, pojaviše se i
neki partizani, pa ne znaš šta je vojska, šta hajdučija, samo vidiš, sve je pušku uzelo, i niko
nikome o dobru ne misli. A te ustaše, da bog sačuva, to i nisu ljudi, nisu ni zvijeri, već gore
od svega što je čovjek čuo i vidio. Hajde što ubijaju, ubija svako, al ubijaju nemilice, i dijete
u kolijevci zatiru, i starce bangave kolju, i žene trudnice maljem ubijaju, meso ljudsko jedu,
krv ljudsku piju, poludjeli su i pobješnjeli, muka i groznica te uhvati kad na njih pomisliš.
Zabrinu se Mikailo. Ako je ovako kao što se čuje, mnogo je i četiri sedmice rata, a
kamoli četiri godine! Ako sad lukavstvo ne pomogne, junaštvo neće.
Četnički vojvoda Karović posla svog čovjeka Jaseničanima, s porukom da mu priđu,
da osnuju četnički bataljon u sastavu njegove brigade, jer ih sad samo sloga može održati.
- Ko je za slogu ako nismo mi! - otporuči mu Mikailo. - Ali eto, za sad ne možemo
nikud. Mi smo na ograncima Planine, daleko od vas, a eno, samo preko rijeke, turska sela. Ne
diraju nas, ali su poručili: ako se maknete, pogorjećete! E pa, je li pravo da pogorimo na
pravdi boga? A kad se digne sve, kad ustane kuka i motika, e vala, nećemo ni mi ostati
postidni, pa šta bude.
A kad glasnik vojvodin ode, Mikailo s nekolicinom Jaseničana sastade se sa svojim
prvim komšijama, muslimanima, iz Crnog brda. Našli su se kraj rijeke, s rakijom i bijelim
mrsom, lijepo se pozdravili, pomezetili, pa ovako rekli.
- Eto vas, eto nas. Stotinama godina gledamo se s brda na brdo, prve komšije, i do sad
uvijek prijatelji. Učinismo li ikad išta ružno i neljudski?
- Jok, vala.
- Hvala vam, ni vi nama. Ali eto, došlo vrijeme da komšija komšiji ne bude ono što je
bio. Pa mi ko velimo, je li red da se kvari ono što je dobro?
- Nije, bože sačuvaj.
- I nije. Zato mi mislimo ovako: da živimo bratski kao i do sad, da se ne mrazimo i o
zlu jedni drugima ne mislimo, jer imaće ko da misli o zlu i vama i nama, već da vi čuvate nas
otud, mi ćemo vas odovud. Pa da nekako preturimo nevolju preko glave.
Složiše se Jaseničani i Crnobrđani da je najbolje nevolju ni u putu ne sresti, a kamoli
je tražiti.
Ali druge godine poklopi Jaseničane jad odakle se nisu nadali. Navali na njih
vojvoda, opet, da idu u četnike. Oni odbiše, ali vojvoda ne popusti, i Jaseničani mu rekoše da
mu doboga zahvaljuju na brizi, ali da im je ovako dobro, i da ne žele gore.
Tad vojvoda posla jedan svoj vod koji odvede desetak najboljih goveda, za kaznu.
- Pozdravite lijepo vojvodu - reče im Mikailo mirno - i recite da nam nije žao, ako
goveda mogu zamijeniti koju jaseničku glavu.
A poslije toga navališe i druge nevolje. Jednog dana stiže predsjedniku jaseničke
opštine od vlasti naređenje da pošalje spisak svih jaseničkih vojnih obveznika, radi
upućivanja u radne bojne.
Jaseničani klonuše. Znali su da je to vojvodino maslo.
- Teška mu ruka, paskoviću! - reče Mikailo, prvi put u životu zabrinut i nemoćan.
Sazvaše zbor.
Predsjednik opštine, vezan i malorjek, kaza što je imao. Vrskao je i brzao, pljuvao po
ljudima oko sebe, gutao riječi, ali opet razumješe, zato što su i sami znali, da nemaju kud, već
u radnu bojnu, u četnike, ili u partizane.
- Ja mislim da su i četnici i partizani... tako - prvi reče trgovac Risto Cvitanović
neodređeno, ali svi razumješe vrlo određeno. Značilo je to, otprilike: nevolja su i jedni i
drugi.
Ali jedne odmah prebrisa jakim razlogom, koji su i prihvatili:
- Ama, partizani se biju!
I partizani otpadoše.
Radnu bojnu nisu ni pominjali, muka ih je hvatala i od njenog imena, a kamoli od
radova u dalekim nepoznatim krajevima.
- A četnici? - upita neko, kad ništa drugo nije ostalo.
- Četnici su za kralja - odgovori Risto.
- Ma, lako ćemo za kralja, nego, biju li se?
- Rijetko.
- Pa šta onda rade?
- Čekaju da preuzmu vlast, kad se rat svrši.
- E, pa to nije loše - zaključi većina.
Mikailo je ćutao. A kad upitaše, on ovako reče:
- Ne valja, braćo, ni tamo ni ovamo. Mraze li se oni samo s nekim, dalje ti od njih. Ali
šta možemo! Pritisla je nevolja, i valja se odlučivati. Ja mislim, da kažemo da smo četnici,
samo neka nas puste na miru, a živjećemo kao i do sad. Zovi me loncem, samo me nemoj
razbiti.
Nemajući kud, Jaseničani prihvatiše to rješenje, neka se rat preturi bez krvi i bez
mrtvih glava.
Uskoro poslije te odluke (o kojoj obavijestiše Crnobrđane, da sve ostaje kako je
dogovoreno), u Jasenicu stiže sam vojvoda, i održa dug i vatren govor, koji su Jaseničani na
jedno uho primali, na drugo propuštali. Ali su slušali otvorenih usta i klimali glavama toliko
da su ih vratne žile još dva dana boljele, i smješkali se na njega umiljato, te se on čudom
čudio kako su ovako divni ljudi tako dugo odbijali da mu se pridruže.
Sa sobom je doveo jednog pokrupnog četnika, s brčinama i bradom do sredine prsa.
Reče im da je to njihov čovjek, Jaseničanin. Istina, nikad nije bio u Jasenici, ali opet je
njihov. Stariji ljudi se sjetiše, kad im vojvoda to pomenu, da je prije trideset godina odselio iz
Jasenice neki Marko Čanak, i da mu se negdje u Posavini rodio sin Pero, i eto, taj Pero,
žandarmerijski narednik, vratio se sad na svoju starinu kao jasenički vojvoda!
Ali mu niko ne pade oko vrata, niko mu ne poželje dobrodošlicu, niko mu se ne
obradova, i primiše ga s kiselim smiješkom. Drage volje kad se mora, govorili su među
sobom.
Vojvoda zasjede u opštini i poče da izvoljeva.
E pa, neka izvoljeva. Uvijek nekog valja dramiti, uvijek ti je neki Pero na vratu.
Nabaviše mu dobra konja, dadoše mu seiza, odjenuše ga kako i dolikuje vojvodi.
Volio je dobro da pojede i popije. Pa neka mu je na zdravlje, samo neka nije gore.
Ali dođe i gore.
Sa zebnjom su gledali kako četnički kuriri šiju između Planine i Jasenice, donoseći i
odnoseći nekakva pisma, poruke, izvještaje.
A jednog dana stiže od Karovića oružje!
Jaseničani pretrnuše.
Vojvoda ih sazva na zbor i objasni im da je bez oružja jasenički četnički bataljon bio
sprdnja, a sad treba pristupiti vježbama.
Još ih obradova viješću da im je vojvoda Karović učinio čast, da idućeg mjeseca pođu
s njim na partizane.
Prođe dosta vremena, dok jedan Jaseničanin uspije da dođe do daha i do riječi:
- Pa, dobro, brate, kako to? Mi smo mislili bez borbe...
Vojvoda mu lijepo objasni, pominjući oca i mater, i njemu i ostalim Jaseničanima, da
to što je on mislio može objesiti mačku o rep, i upita ga šta on ima da misli kad mu niko
njegov nije mislio, kao i svako drugo goveče, a dok je njega, Jaseničanima neće uskoro pasti
na um da misle. I još reče da im se čini čast da se bore za kralja i otadžbinu, takvi nikakvi, a
oni još misle!
I sve tako ljubazno i poučno, dok ih ne ubijedi, i ljudi se razidoše kućama, zagledajući
se ispod oka.
I sve bi, možda, bilo kako je vojvoda Pero namislio, da mu se ne desi nesreća. Jednog
jutra nađoše ga u sobi metkom probijene glave.
- Bože moj, što ti je insan - govorili su Jaseničani žalobno. - Šta mu bi te se ubi?
Mlad, zdrav, dobro živio s nama, i eto vidiš... E, šteta, brate, onakvog čovjeka i starješine!
Vojvodi Karoviću poslaše izveštaj da se Pero Čanak, vojvoda jasenički, ubio iz
nepoznatih razloga, „a što je potpisanima vrlo čudno, jer dotični nije pokazivao nikakve
znakove da bi tako šta mogao od sebe učiniti”.
Još ga obavijestiše da su pokojnog Peru Čanka pokopali sa svim vojničkim
počastima, kako je i zaslužio, i da će između sebe izabrati vojvodu, kako bataljon ne bi ostao
bez starješine.
Ali im Karović posla svog čovjeka, oficira, koji im odmah po dolasku pročita poruku
Karovićevu, da se ne šale glavom, već da se pripremaju, jer su vremena ozbiljna.
- Bogme, pravo veli čovjek, vremena su baš ozbiljna - rekoše Jaseničani pošto
saslušaše poruku.
Novi vojvoda se nije šalio. Odsječno i bez velikog pričanja, osim obaveznih
patriotskih govora koje je držao poslije svake vježbe, pripremao je Jaseničane za borbu,
izvodio ih na proplanke, učio da se razvijaju u strijelce, da gađaju, da se neopaženi privlače. I
zaista je čovjek tako lijepo i tako marljivo radio s poslušnim Jaseničanima, da bi u borbu
sigurno ušli spremni i izvježbani, da se ne desi ono što se desilo. Jedne noći nađoše ga na
putu mrtva, glave razbijene kočevima.
Istraga, koju je provela seoska vlast, nije mogla ništa da ustanovi, osim da je vojvoda
bio veliki ženskar, i da ga je sigurno, kako je rečeno u pismu Karoviću, „neko uhvatio u šteti
i premlatio”.
Na žalost, krivac se nije mogao pronaći.
Prođe petnaestak dana, a Karović se ne javi i ne posla nikoga, te se Jaseničani
ponadaše kako ih je, dajbože, zaboravio i ostavio na miru. Ali, ne lezi vraže, Karović im
posla i trećeg vojvodu.
Bio je to nekadašnji bilježnik jaseničke opštine, Rade Tomić, teška ljudina, debeo i
sipljiv, ali pametan i dorastao Jaseničanima u svemu.
Tomić je doveo i dva svoja tjelohranitelja, i to je bio znak da im ne vjeruje.
Polako i oprezno, on stade da se raspituje kako su stradala prva dvojica vojvoda,
sakupljao je materijal zrno po zrno, i strpljivo čekao da uđe u trag svemu. Razgovarao je s
ljudima, išao na sijela i večere, osluškivao, pokušavao da podmiti, a onda okrenu list, i poče
otvoreno da prijeti, govoreći da će pola sela strijeljati zbog ubistva dvojice vojvoda.
Uzalud su se branili, kleli u sve živo i mrtvo da su nevini, pitali kako može tako šta i
da pomisli, ali im on reče da nije budala, i da s njim neće izaći na kraj kao s onom dvojicom.
Neka pronađu krivce, ili će selo stradati!
Po nekoj kobi što je pratila jaseničke vojvode, i on zakovrnu: poslije obilne večere i
pijanke kod predsjednika opštine, osvanuo je mrtav u svojoj postelji, ni uboden, ni probušen,
čitav a mrtav.
Čuvari u predsoblju spavali su mrtvim snom, a ujutro se kleli da niko nije ulazio u
sobu.
Prejeo se i prepio, očito!
Zauzet borbama s partizanima, Karović samo poruči Jaseničanima kratko:
- Priupitaćemo se za zdravlje, samo dok svršim s ovom partizanijom!
Ali to potraj a poduže, i Karović ne stiže da porazgovara s Jaseničanima.
A oni izabraše za vojvodu svog čovjeka, Ristu Cvitanovića, koji, sitan, žgoljav,
nikakav na izgled, nije, istina, bio za vojničke poslove, ali je bio rođeni političar.
Risto, u povjerenju, ovako reče Mikailu i ostalim starijim Jaseničanima:
- Pa dobro, i da se primim. Ali, braćo moja, kratak vijek u ovih naših vojvoda, a ja bih
želio da se dobro nahodam zemljom.
- Svako ima svoju nafaku - odgovori mu Mikailo razložno. - Njima bilo suđeno da im
bude kratak vijek. A ti ćeš, može biti, i sto godina poživjeti. Ko zna.
- Ali njihova sudbina je zapisana ovdje, u Jasenici.
- E?
- Pa, jest. Pero je ubijen iz karabina. A on karabin nije imao, već parabelu i pikavac.
Onaj oficir, zna se, kocem. Onaj trblavi udavljen je jastukom.
- Imaš li ti, Risto, kakvih dokaza za to što govoriš?
- Odakle mi dokazi? Niti mislim dokazivati, niti se može dokazati.
- Onda, brate, i ne govori.
Vojvoda Risto nije čekao naređenja od Karovića. I okrenu se na drugu stranu,
Nijemcima. On je, istina, prvi potražio njih, a poslije ni oni njega ne pustiše. Zvali su ga,
tražili, dolazili mu, i vojvoda poče provoditi život na drumu između grada i Jasenice,
razvijajući sve više svoje trgovačke veze, koje su mu izgledale najtvrđi grad. I poče se
mijenjati. Bivao je sve važniji, sve odlučniji, sve sigurniji, ponosan zbog svoje pameti koja
mu je pomogla da napreduje dok svi drugi nazaduju. To uvjerenje mu je davalo snagu a
oduzimalo razbor. Ali ne toliko da bi zaboravio svoje prethodnike. Poče da priprema
Jaseničane, ograđujući se i tražeći njihovu pomoć:
- Šta ćemo, ljudi, šta da radimo? Jesmo li za svađu s Nijemcima?
- Kakva svađa! - mirno odgovori Mikailo. - Nego ti pripazi šta radiš. Niušta nas ne
uvlači!
- Ama, navaljuju da im kalauzimo kad pođu na partizane, i tako...
- Veliš?
- Bogme, moraće se, i to uskoro.
Mikailo ućuta.
Jednom, kad je vojvoda otišao u grad, ne vrati se više živ u Jasenicu. Neko ga
presretne na putu kroz šumu, i ubi iz puške.
Nijemci dođoše, raspitivaše se, ali ništa ne mogoše pomoći ucvijeljenim Jaseničanima
koji nikako nisu imali sreće s vojvodama.
Peti vojvoda postade neki ludov koji, ništa ne videći, ništa ne razumijevajući, u zao
čas po sebe, osjeti u sebi sposobnost za velika djela. On se opet okrenu Karoviću i poče
pripreme naveliko, ali ga pojede mrak u Planini. E, tada dođe u Jasenicu Karović glavom.
Ljut i oštar, vikao je da će ih popaliti, da od njih ni traga ne ostane.
- A što, pobogu brate? - upita ga Mikailo prijekorno. - Em se obezglavismo, tolike
starješine pogubismo, pa još i da pogorimo.
Srećom, vojvoda se žurio (u posljednje vrijeme je sve više žurio, sve ljući i mračniji),
ali reče da će se uskoro vratiti, da sredi s njima račune.
Poslije Karovićeva odlaska, oni opet htjedoše da izaberu vojvodu. Ali, eto muke!
Niko neće! Kumi, moli, uvjeravaj, neće niko!
A onda se dosjetiše i ustoličiše Perana Gajića. Našli su ga u jarku, mrtva pijana, i na
volovskim kolima prenijeli u opštinu. To što su ga našli pijana, nije mu bila prvina; bilo je to
obično Peranovo stanje.
Učinili su to iz nevolje, ali, ko šta rekao da rekao, Jaseničani se s Peranom usrećiše.
Nikad boljeg vojvode, nikad boljeg starješine! Ništa nije znao, ništa nije želio, niušta se nije
miješao, nikom zapovijedao, o ratu i slavi nije sanjao, danak nije uzimao, nije izvoljevao, nije
se opirao, saglasan sa svime što se dešavalo.
Bio je zatvoren u svojoj rezidenciji, a čuvao ga je opštinski poslužitelj čika Mićo, koji
je potpisivao sve što je trebalo, a rijetko je trebalo, u vojvodino ime. Doduše, nije ni
potpisivao već pritiskivao prst, kao što bi učinio i vojvoda, jer ni on nije bio pismen.
Ponekad, vrlo rijetko, dešavalo se da vojvoda dođe sebi, pa je počinjao da se buni, zbog
ograničenog kretanja, ali je čika Mićo te njegove pobune ili pokušaje osvješćivanja
osujećivao najboljom rakijom-prepečenicom, koja bi Perana dovodila do blaženog stanja, te
bi ponovo postajao savršen vojvoda.
- Nikad takvog! Bolji ne može biti! - govorili su Jaseničani zadovoljno. I čudili su se
kako to rješenje nisu našli i ranije.
Četnicima u Planini poručiše, jer nisu voljeli da pišu, da su njihova braća oduvijek i
zauvijek; Crnobrđanima, da je dobar komšiluk najbolja tvrđava; partizanima, koji su ih zvali
sebi, da oni znaju na čijoj je strani pravda.
Za vrijeme Peranova vojvodstva prođe kroz Jasenicu jedan partizanski odred, i ostavi
u selu teško ranjenog borca, gotovo dječaka, jedva ako je imao osamnaest godina. Jaseničani
ga primiše - ništa im drugo nije ostalo! - ali sakriše od svakoga da drže tako opasna gosta.
Sakriše i zbog njega i zbog sebe.
Njegovali su ga pošteno, da ne naljute partizane ako mu se štogod desi, i mladić,
Cico, poče da se oporavlja, pa da jede, pa da šapće, pa da govori. Poče da govori!
Mikailo doču šta on govori. I dođe mu.
- Jah - reče mu pošto sjede. - Ti ozdravi!
- Pa dobro je, čika Mikailo. Još nisam sasvim zdrav, ali dobro je.
- A govoriti možeš!
- Pa, mogu.
- Možeš, čuo sam od seljana. Nego, kako bi bilo da mi tebe prebacimo tvojima?
- Odlično, čika Mikailo.
Mikailo naredi da mu se odmah opremi konj i da ga odvedu u odred. Strahovao je da
bi se djetetu moglo štogod desiti, jer je govorio mnogo i nezgodno, te o borbi, te o
zakrečenim staračkim mozgovima, te o sramoti ako ostanu izvan borbe. E, za sramotu neka
on oprosti, i za staračke mozgove, i za borbu, sramota je i strahota glave gubiti nizašto, a u
Jasenici nikom ni dlaka s glave nije falila.
Ali baš u to vrijeme stvari se okrenuše tako da je svakome bilo jasno da od Nijemaca i
četnika nema više ništa.
A jednog dana čuše da su partizani osvojili grad, i da Nijemci bježe. Valjalo je hvatati
korak s vremenom i događajima!
Provjeriše vijesti koje su čuli, oslobodiše čika Miću dužnosti vojvodina čuvara,
vojvodu svrgoše s vlasti, to jest istjeraše iz opštine bez imalo obzira (on je, jadan, mislio da je
zbog nečeg odležao u zatvoru), i čika Mikailo sazva zbor.
- Vrijeme je da i mi pokažemo ko smo i šta vrijedimo - vatreno reče Jaseničanima. -
Zar ćemo dozvoliti da braća i drugovi krvare, a mi da gledamo svoja posla? Nećemo i ne
smijemo!
Poslije Mikailovog borbenog govora, koji je zapalio čak i njegovu staru krv, za
komandanta jaseničkog bataljona izvikaše čika Mićina sina, koji je s Cicom najviše šurovao,
ali se Mikailo ne pobuni. Sad, kad je rat završen, svejedno je koga će izabrati.
Bez naročitog reda, ali s pjesmom, bataljon krenu u Lužnicu, gdje je bio štab jedne
partizanske jedinice, da mu se stavi na raspolaganje. S bataljunom pođoše i stariji, pođe i
Mikailo.
U štabu ih lijepo dočekaše, porazgovaraše s njima o svemu, i rekoše im da mogu još
večeras - u borbu! Sprema se napad na njemačka utvrđenja na pruzi!
- Kakvi Nijemci? - upita Mikailo, a sve mu se okrenu u glavi.
- Oni što su pobjegli iz grada.
Mikailo više ništa ne upita, već pođe svojim Jaseničanima i reče odlučno:
- Prevarili smo se, rat nije završen. E pa lijepo, hajdemo mi kući, kao da ništa nije
bilo, pa ćemo još malo očeknuti.
Ali, natrag se više nije moglo. Bataljon je već bio uključen u partizansku jedinicu, i
niko ga više nije mogao iščupati.
A skoči i čika Mićin sin. - Mi smo došli - veli - i vraćati se nećemo. Dosta je bilo
čekanja i sramote. A ko neće, ne mora, eno mu džade, pa neka ide kud hoće.
I svašta bi bilo da Mikailo i njegovi jarani ne ućutaše. Ućutaše i zamisliše se.
Vraćajući se u Jasenicu, sumorni i malorjeki, duboko su žalili što je umrla stara
jasenička mudrost. Djeca je nisu prihvatila.
[1951.]
DJEVOJKA CRVENE KOSE
Jašući s begom Maslićem po tvrdom putu oivičenom šibijem prema velikoj kući koja
se čudno isticala ispred rujeve šume u pozadini, komandant je mislio na ono predvečerje,
odmah poslije dolaska u ovaj podrinski kraj, kad je vidio djevojku crvene kose, Maslićevu
rođaku, kako jaše od varošice prema svome imanju. Iznenadila ga je tada i djevojka, i njena
ljepota, i njena crvena kosa što je gorjela u sunčevom zalasku, i jahačke pantalone u ovoj
sirotinji, i sve što je o njoj čuo i znao. Bilo je to prvi put poslije godinu dana, pa i više, da je
vidio ženu koja nosi svoju ljepotu kao barjak. Zapamtio je tu sliku i često je oživljavao u
dugim noćima, ne prestajući da se čudi.
Sjeća se kako se Rašid, komandant bataljona, koji je jahao tada s njim, potpuno
zbunio i naglo zaćutao. A evo, i sad je stajao pred kućom i dočekao ih mračan i neljubazan.
Maslić se javio Rašidu veselim uzvikom, a mladić je odgovorio samo vojničkim
pozdravom, bez riječi.
Komandant je sa zanimanjem razgledao begovsku kuću. Teška i odbojna u donjem
dijelu, od sivog kamena u kojem su probijeni mali prozori kao puškarnice, djelovala je kao
tvrđava, ali je sprat nad tim masivnim prizemljem bio vedar i živ, sa širokim prozorima na
sve strane, s čipkom mušebaka, s blago nagnutim krovom od žućkaste ćeramide, s bogato
izrezbarenom verandom. Podalje od kuće pružale su se staje i koševi, sve znak bogatstva u
kojem se nekad živjelo.
- Lijepa kuća - odgovorio je na Maslićev pogled. - Ugodna za stanovanje, dobra za
odbranu.
- Hoćemo li sjesti napolju ili unutra? - rekao je Maslić, prečuvši komandantove riječi.
- Evo moje ljepotice! - uskliknuo je oduševljeno i pošao u susret djevojci koja je
izašla iz kuće.
- Prijatnije je unutra, mislim. Napolju je svježe - rekla je djevojka osmjehnuvši se tiho
i uzdržano. Od tog njegovanog osmijeha njen strogi izgled je dobio nešto meko i toplo.
Lijepa je, priznao je komandant u sebi. Bila je drukčija od njegove magličaste vizije
iz prvog susreta, stvarnija, bliža, određenija, ali time nije gubila ništa. Ona iz snova bila je
mašta, magla njegovih zaludnih časova, i imala je nestalan oblik njegovih želja, a ova se nije
mijenjala ni rasplinjavala.
Stajala je pred njim uzdržana i gospodstvena, otkrivajući svakim svojim pokretom
poneku osobinu koja je djelovala kao iznenađenje. Sve je na njoj uznemirujuće lijepo: kako
je nosila bogatu kućnu haljinu od srebrnastog tafta, kako je češljala gustu crvenu kosu što joj
je u mekim uvojcima padala prema vratu i oblim ramenima, kako je stajala sigurno i lako,
kako mu je pružila nježnu ruku s dugim njegovanim prstima koji su ga opekli dodirom, kako
se našalila što joj dolazi s automatom o ramenu, i svim time - priznao je to u sebi, ljuteći se -
zbunjivala ga je, povećavajući njegovu nesigurnost.
Ona nije mislila na to kako treba da se drži i ponaša, i sve je ispadalo prirodno i
jednostavno, puno skladnosti. A on je bio sputan i osjećao se nelagodno.
Radovao se kad bi mu se učinilo da vidi hladan i strog pogled njenih očiju, u
trenucima dok je mislima bila na nekom drugom mjestu, ili dok joj je pažnja slabila. Tom
ledenom sjaju, koji je nagovještavao neprijateljstvo, znao se oduprijeti. Ali kad bi ponovo
pogledao, u njenim lijepim bademastim očima vidio je nježan odsjev ili blagu, magličastim
osmijehom pokrivenu sjetu koja ga je razoružavala.
Sreća da su tu bili Rašid i Maslić. Sreća, jer bi možda počeo govoriti ono što ne bi
bilo ni zgodno ni pametno.
Rašid je gledao u djevojku neprestano, prateći svaki njen pokret i svaku riječ sa
žudnom pažnjom, ne uspijevajući da sakrije uzbuđenje kojim ga je ispunjavala. Kad bi ga
pogledala, ili mu se obratila ma zbog čega, uznemirio bi se, a mračan izraz njegova lica
mijenjao se u tmurnu grimasu neuspjelog osmijeha, koji se gasio čim se ona okrene od njega.
Da je zaluđen, pogodio bi i onaj ko ne vidi dobro, ali je sve ostalo komandantu bilo
nejasno. Šta mladić može da očekuje? Zašto ga primaju?
Da li ga samo trpe? Kako će se završiti žestoka ljubav ovog priprostog seljaka prema
ovoj oholoj ljepotici?
Maslić je nenadoknadiv. Ponašao se slobodno i neusiljeno, i govorio neprestano, ali
lako i zanimljivo, vedro, ne skrivajući se lukavo iza riječi, otkrivajući svoje misli bez
uljepšavanja, nepresušnom vedrinom olakšavajući sve što je govorio.
Komandant je često mislio o ovom neobičnom čovjeku. Upozoren u štabu korpusa da
na njega obrati pažnju, jer će morati da vodi računa o njegovom ugledu i popularnosti, on ga
je pažljivo posmatrao i ocjenjivao, ali je odmah uvidio da je slika koju je o njemu ranije
stvorio bila potpuno pogrešna. Znajući da je posjednik i bivši narodni poslanik ovoga kraja,
on ga je, bogzna zašto, zamišljao debela, kuljava, potuljena izgleda, nepovjerljiva i lukava, a
Maslić je sasvim drugačiji, vitak, mršav, mladolik za svojih četrdeset godina, mio i ljubazan,
iskren, vedar, nenametljivo pažljiv. Nastupajući otvoreno i nekako osobito prisno, lako je
uspostavljao most između sebe i drugih ljudi. A njegov uticaj u ovom kraju bio je zaista
velik. Čudno skrojen, pokupivši osobine ugodnog bosanskog pričala, iskusnog čovjeka koji
je uspijevao u poslovima, i ugodnog veseljaka koji je volio društvo i provod, on je sve to
pretopio u nešto svoje, možda lakomisleno ali zanimljivo i prijatno.
Bez ikakva zazora pričao je sad o sebi i o nepovjerenju s kojim je gledao na
komuniste, ali je njihovu borbu pratio vrlo pažljivo, što je i razumljivo za čovjeka koji se
bavi politikom, ali je ipak o partizanima mislio svakojako. Tek kad se s njima susreo ovdje,
vidio je da nemaju rogove i da ne jedu ljude. Dvije su stvari smetnja za dobre odnose među
ljudima, neobaviještenost i nepovjerenje. Neobaviještenost dopušta proizvoljne sudove,
nepovjerenje unaprijed kopa jaz.
Komandant se rastreseno složio s tom mišlju, gledajući u djevojku.
Ali Rašid, koji je dotle ćutao, reče mračno:
- Vjerovati! Teško je vjerovati.
- Kome? - upita komandant iznenađen.
- A šta ja znam kome. Ljudima.
I obori oči u čašicu s rakijom, ali ih odmah diže prema djevojci kojoj su te riječi,
izgleda, bile i namijenjene.
Njeno lice odjednom dobi onaj neprijatni, tvrdi izraz, a usne joj ljutito zadrhtaše.
Maslić se veselo nasmija, i sve prođe kao nevažan razgovor.
Kad su se opraštali, Maslić reče komandantu da opet dođe. A neka svrati i njemu,
biće mu drago.
- Hvala na pozivu - reče komandant. - Ali domaćica ćuti.
- Naiđite kad god možete - nasmiješila se djevojka. - Bilo mi je zaista prijatno.
Djevojka je malo govorila i nije rekla ništa značajno. Ali, izašavši s Rašidom iz njene
kuće (Maslić je ostao na večeri), sjećao se svake njene riječi i pokreta. U ušima mu je zvučao
njen tamno obojen, obao glas, čudno ga uzbuđujući, vidio je talasast pokret njene tanke ruke i
meko ugibanje vitkog struka, omamljivala ga je njena crvena kosa, omamljujuće je djelovala
sva, kao jako piće.
- Je li lijepa? - upao mu je Rašid u misli.
- Vrlo lijepa.
Padao je sumrak i mirisala je jesen. Tama je izvirala iz dubokih prastarih šuma.
Blistalo je vedro večernje nebo.
U varošici su se palila prva svjetla.
Njih dvojica išli su polako, ograđeni svojim mislima.
- Djevojka nije odavde? - upita komandant.
- Nije. Ali već dvije godine živi na ovom svome imanju.
- Sama?
- S tetkom. Majka joj živi u gradu, brat je negdje u vojsci.
- Čijoj vojsci?
- Ne znam.
- Je li udata?
Upitao je to namjerno, iako je znao da je neudata.
Rašid nije odgovorio.
- Pitam, je li udata?
- Nije - rekao je mladić tiše.
- Čudna djevojka.
- Zašto?
- Ne znam. Učinilo mi se. Možda i nije.
- Jest, brate, kako da nije! Čudna. I zla. Kao da je od leda napravljena.
Govorio je brzo i zlobno, kao da se sveti, a onda se stišao i rekao nesigurno:
- A možda joj nije ni lako. Iz grada je, a ovdje zapala među gegule. Naučila je na
drukčije ljude.
Glas mu je neveseo i bez malopređašnje oštrine.
Do varošice ne progovoriše više ni riječi.
Otada je komandant češće svraćao na Benkovac, u staru kuću pod šumom.
Poslovi u odredu i na terenu nisu išli kako treba, odvijali su se, zapravo, sasvim
traljavo, svugdje je zapinjalo. Bataljon sastavljen od bivših legionara bio je mrtva,
nepokretna tvorevina, ali je Maslić uporno navaljivao da ostane takav kakav je i da se ne
miješa s omladincima iz drugog bataljona, jer su to zahtijevali i bivši legionari. Odbori su se
teško stvarali, ljudi su se držali hladno prema svemu što se preduzimalo.
Zašto?
Svijet je ovdje kolebljiv, partizana je malo, pronosili su se glasovi da će ovamo doći
njemačke jedinice iz Zvornika, i sve je to odbijalo ljude. Ali je, izgleda, najvažniji razlog što
je u okolnim šumama postojao zelenokadrovski odred, djelujući neumorno, prijeteći,
zastrašujući, pa i ubijajući one koji su prišli partizanima.
Ali nije mogao da učini ništa. Omladinski bataljon je djelovao kod Skelana, partizani
koje je poveo sa sobom sačinjavali su samo jedan vod, u bivše legionare nije se mogao
pouzdati. Pa i ono što je preduzimao, bilo je udarac u prazno. Pred njim se ispriječila neka
sila čije je dejstvo osjećao ali nije mogao da joj uhvati korijen. Tragao je neumorno, njuškao
za ma kakvim tragom, lovio riječi i poglede, ali je najčešće imao osjećaj da pipa po mraku.
Ali što mu je bilo teže, sve češće je odlazio do djevojke s crvenom kosom.
Zahladnjelo je i kiša je padala gotovo svaki dan, a u toploj, ćilimima zastrtoj divanhani bilo
je ugodno. U malom odžaku gorjela je vatra.
Najviše je volio kad nije bilo Maslića ni Rašida, kad je ostajao sam s djevojkom.
Razmekšao se u ovoj toploj sobi, među ugodnim mirisima, pred pogledima djevojke što se
lelujavo kretala ispred njega. U časovima kad mu je žudnja treperila na usnama i u očima, i
ona kao da je drukčije gledala, drukčije se smiješila, kao da se rascvjetavala osjećajući kako
je gleda s divljenjem.
Ali sve je trajalo kratko, i prolazilo začas, kao mađija, kao oblak. A možda nije ni
postojalo. Možda su ga čula varala, jer ona, eto, sjedi mirno, toliko uzdržana i sigurna u sebe
da izgleda nedodirljiva kao zvijezda na nebu.
Ponekad je bila vesela i razgovorna, a nekad, i sve češće, neraspoložena, zatvorena,
zla. Tada je osjećao mržnju u njenim očima. Čudio se, ali nije gubio glavu. Baš u takvim
časovima započinjao je s njom najživlji razgovor.
Ali ma kakva da je bila, uvijek je znala šta će reći, i ništa se iz nje nije moglo izvući
što sama nije htjela da kaže.
Bila je tvrđa i snažnija nego što se nadao.
Na njenom imanju radila su četiri momka, svršavajući sve poslove. Ti momci,
ćutljivi, mračni kao razbojnici, grubi, slušali su je bez pogovora, gotovo ropski pokorni.
Pokušao je da razgovara i s njima, navodeći razgovor na djevojku, želeći da dozna što
više o njoj i o njenim prijateljima. Momci su ćutali gledajući ga neprijateljski, samo je jedan
odgovarao odbojnim jednosložnim riječima.
Drugog dana djevojka ga upita:
- Razgovarali ste s mojim momcima?
- Jesam.
- Ako ste htjeli da doznate nešto o meni, trebalo je da pitate mene, rekla bih vam sve
što vas interesuje.
- Pitao sam vas, ali vi odgovarate tako pametno da nisam mogao ništa doznati. Zato
sam pokušao da doznam od drugih. Je li to grijeh?
Ona se osmjehnula, podrugljivo, kako mu se učinilo, ali je te večeri bila vesela kao
rijetko kad, iako mu se nije približila ni za pedalj, niti je rekla išta o sebi, išta od značaja.
Nevjerovatno je znala da održi razmak između sebe i drugih ljudi.
Kad je izašao iz njene kuće, i pošao u štab, u svoju siromašnu vojničku sobu, umoran
zbog tih sastanaka koji nisu donosili ništa, na kapiji imanja ugleda tamnu ljudsku priliku.
- Ja sam, Rašid.
- Ideš li gore?
- Čekam tebe. Htio bih da razgovaramo.
Naslonio se na direk i zapalio cigaretu.
- Znaš li ti sve o njoj?
- A šta ti znaš?
- Ona je...
Oklijevao je.
- Čuo si za Memića, komandanta zelenog kadra u našem kraju. Neki dan je ubio
odbornika u Zlatovu.
- Čuo sam.
- Memić je njen zaručnik.
- Znam.
Rašid se gotovo zagrcnuo od iznenađenja.
- Znaš? A opet joj ideš!
- I ti znaš i odlaziš joj češće nego ja.
Rašid je ćutao.
- Zašto mi to sad govoriš?
- Bolje bi bilo da ne ideš. Opasno je.
- Dolazi li u kuću Memić?
- Ne znam. Ali bi mogao naići.
- Dobro bi bilo kad bismo znali kad će naići.
Rašid nije ništa odgovorio. Komandantu se učinilo da on zna više nego što hoće da
kaže.
- Voliš je? - upita iznenada o onome što je znao.
- Ne znam - jeknuo je mladić - ne znam. I šta vrijedi kad bih je i volio!
- Jesi li ljubomoran na mene?
- Pa, ne znam kako da ti kažem...
- Nemaš razloga. Ja ne dolazim zbog njenih očiju. Lijepe su, priznajem, ali sad imam
drugih briga.
- Zašto onda dolaziš?
- Maslić me doveo jednom, a onda sam dolazio sam. Htio sam da doznam štogod.
- I mene je Maslić doveo.
- Htio je da nas zaslijepi njenom ljepotom.
- Možda.
- A Maslić, je li on u vezi sa zelenokadrovcima?
- Ne znam, ne vjerujem.
Zna a neće da kaže.
- A s četnicima?
- Kakvim četnicima! - gotovo je planuo Rašid. - Kako može on s četnicima!
- Neku noć je slao kurira do Tanasijine krčme, na navozu. I čamac je prelazio na
srbijansku stranu. A tamo je sad jedan četnički bataljon. Kurir je sačekao odgovor.
- Ko je kurir?
- Salko. Iz tvog bataljona.
- Zašto ga nisi spriječio?
- Kasno sam doznao. A sad sam ga ostavio na miru, da ga možemo pratiti.
- Od koga si doznao?
- Od ljudi kojima vjerujem.
- Dogovor s četnicima! Kako to može biti!
- Treba da pripazimo, saznaćemo.
- Ako bude istina, svojom rukom ću ga ubiti!
Ovaj prostodušni podrinski seljak sve je primao srcem. Imao je dvije velike strasti,
jedna je ljubav prema djevojci crvene kose, druga mržnja prema četnicima koji su mu ubili
brata. A obje te strasti, tako različite među sobom, držale su ga u Maslićevoj vlasti koju je
znao da se koristi ljudima. A eto, sad je jedna od njih mogla da se okrene i protiv tog opasnog
čovjeka koji se tako vješto krio iza svoje slatke i tobože otvorene riječi.
- Da pođem večeras u zasjedu prema Skelanima? - upitao je mladić nestrpljivo.
- Imaš li u bataljonu ljudi kojima možeš vjerovati?
- Imam. Učiniće sve što kažem.
- Reci samo njima. Neka ne govore nikome. Ne govori ni ti.
- Neću. Dosta je što ja znam.
- Postavi trojicu ljudi u zasjedu prema Skelanima svake noći. Neko mora naići.
- Sam ću u zasjedu!
Pod njegovim jakim rukama pukao je proštac za koji se uhvatio.
- Ako su pravili budalu od mene, platiće mi krvavo!
- A djevojka? Hoćeš li i dalje odlaziti u begovsku kuću?
Ućutao je za trenutak, pa rekao nesigurno:
- Preboljeću je! Tako mi boga, preboljeću i nju!
„Teško ćeš preboljeti”, mislio je komandant zamišljeno.
„Da nisam znao sve o njoj, kad sam joj počeo dolaziti, i ja bih je teško prebolio. Pa i
ovako, misliću o njoj kad god ne budem imao suviše briga ni posla.”
[1951.]
TUĐA ZEMLJA
Umoran, upalih očiju, zabradatio i smršao za ova tri dana bježanja, kapetan doktor
Jurini u rano jutro zastade na obali brze rijeke nad kojom su se vukle bijele magle, i reče
okrenuvši se:
- Ovdje ćemo preći. Evo čamca uz obalu.
Vojnici što su išli za njim stadoše i počeše da skidaju stvari s nažuljenih ramena.
Edmondo leže na zemlju.
- Odmah ćemo na drugu stranu - upozori ih Jurini tiho. - Ko zna čiji je čamac, možda
i partizanski.
- A šta je tamo?
- Tamo je zapad, odgovori Jurini umorno.
Preko rijeke vidjele su se nepregledne šume, kao krv i vatra crvenog lišća.
Govorili su tiho, šapatom. Plašila ih je tuđa zemlja.
Prešavši rijeku, uspjeli su se jedan za drugim uz strmi brežuljak, obrastao šikarom.
- Tiše, šapnuo je Jurini. - Cesta je pred nama. Poručniče Frančeski, idite naprijed.
Frančeski je bez riječi pogledao desno i lijevo, i pretrčao cestu, dohvativši se
šumovitog brežuljka. Za njim ostali.
Jurini se i nehotice okrenuo: cesta je oštećena, dugo nepopravljana, jarkovi zarasli u
travu, električni i telegrafski stubovi oboreni, žica pokidana. Posljednji tragovi porušene
civilizacije pred putem u nepoznato. Ali se nije moglo dugo o tome misliti, odlučili su da se
kreću šumama, drukčije ne bi nikad izašli iz ove zemlje u kojoj bjesni rat. A njima je dosta
rata. Da su pošli cestom, neko bi ih i zadržao. Oni neće da ih iko zadrži. Njihova armija je
propala, ovo je svakako tuđi rat, što će oni ovdje? Zato su se udaljavali od puteva kojima bi
mogla da naiđe jedna od bezbrojnih vojski što ratuju u ovoj negostoljubivoj zemlji.
Sa vrha ogoljelog brda pogledali su prema dolini. Sunce je naglo izašlo osvijetlivši
rijeku. Tekla je iskreći se srebrom, oštro odbijajući mlade sunčane zrake. Odozgo, je
izgledala mirna i plitka, bezazlena, a sve im je oduzela, jutros pred svitanje, sve što su već tri
dana vukli sobom, pripremajući se na dug i naporan put kroz pustoš. Razbila im je splav i
pakosno ih izbacila na desnu obalu.
Pošli su prema šumi, mirovala je tiha i pusta, ogromna, čekajući da ih zakloni.
Visoko iznad njih vidjela se šindrom pokrivena kuća u šumskoj čistini. Jurini je
pojurio prema šumi. Neko je sigurno u kući, ne treba da ih vidi.
Zašli su dublje među drveće i sjeli na travni proplanak obasjan suncem što se
probijalo između visokih stabala.
Tišina, duboki čestari, ptice u granama, snene tek probuđene bubice, lagano zujanje,
sigurnost. Osjetili su umor, tek sad, ranije nisu smjeli.
Dobro bi bilo da je kraj a ne početak. Ali ne treba misliti o onome što predstoji, ne
treba misliti o teškoćama, ne treba misliti ni o čemu. Još je rano, sve je pred njima, tri dana su
tek u sjećanju, umorila su ih ta tri dana skrivanja, pješačenja obalom po noći, nemirnog
dnevnog spavanja u šikarama, luda vožnja splavom u jutrošnji sumrak, hvata ih san u ovoj
sklonjenosti, u uspavljivom zujanju prozirnih kukaca, uz dalek klik nevidljivog kopca, u
tihom miru duboke šume, što ne prijeti, što ćuti ravnodušno.
Na suncu su raširili šinjele, maramice, cigarete, sve što im je ostalo, izuli cipele i
cijedili čarape. Marko je čak skinuo bluzu i košulju i sunčao se zatvorenih očiju. Ne treba
misliti, biće ono što mora. Može da bude i dobro.
Samo Frančeski stoji. U njegovu vitkom tijelu je neiscrpna snaga, mora da je troši, ne
podnosi mirovanje. Lijepo, opaljeno lice tvrdih crta, živih nikad uspavanih očiju, mišićavih
oštrih usana, otkrivalo je sigurnost kakva se ne susreće često. Nije ga volio, ali se s
nehotičnim poštovanjem sjećao kako je spasavao Đanija, dok je on mislio samo na sebe.
Čudni su ovi vojnici od zanata, pojednostavljeni do kraja, sastavljeni od svega nekoliko
osobina, ali sposobni u onome što znaju. Sasvim ga je zbunio spremnošću da pomogne, bio je
to gotovo nagonski pokret kojim se bacio za čovjekom u opasnosti, bez razmišljanja, bez
oklijevanja, siguran u svoje tijelo. Ali bi ga i ubio isto tako, bez razmišljanja i bez
oklijevanja. Mislio je o njemu odbojno, ne dopuštajući da čisto priznanje ublaži hladnoću s
kojom ga je susretao. Za smirenog i odmjerenog doktora Jurinija taj oficir je bio ono što
čovjek ne treba da bude, ali što na žalost sve više biva.
Nešto je htio, na nešto se spremao. Otišao je do ruba šume, mirno stajao gledajući
prema brdu, a onda se vratio po automat, i zovnuo boksera:
- Hajde, Luiđi.
Jurini je upitao:
- Kuda ćete?
- Do one kuće na brdu.
- Zašto?
- Treba nam hrana. Ili mislite da ne treba?
- Otkrićemo naš put. Može da bude opasno.
- Ima stvari koje se moraju učiniti.
Bokser je odmah ustao. Išao je za Frančeskijem kao sjenka, srećan što ima nekog da
sluša, nekog ko će misliti za njega i naređivati mu. Hodali su, sjedjeli i spavali zajedno,
odvojeni, i da su htjeli mogli su da ih terorišu do mile volje. Bili su jači i snagom i
bezobzirnošću, ali je Frančeski začudo pristajao na prećutan izbor Jurinija za vođu na ovom
putu gdje sila nije mogla da pomogne. Priznavao je njegov viši čin, ili njegovu razboritost, ali
je to potčinjavanje bilo skromno i vrlo ograničeno, jer je činio ono što je htio, ne pitajući za
dopuštenje, čak i ne obavještavajući nikoga.
I Đani je ustao.
- Mogu li i ja s Vama, gospodine poručnice?
Frančeski je pristao bez riječi i pošao preko čistine.
- Ne zadržavajte se dugo - viknuo je Jurini, ali mu nisu odgovorili, nisu se ni okrenuli.
Bilo je smiješno to njegovo naknadno pristajanje koje niko nije tražio, znao je to, ali je htio
da održi ma kakvu formu, htio je da sačuva ma i najmanju mogućnost da suzbija samovolju
pojedinaca, jer bi mogla postati opasna za sve njih. Znao je da će u tome teško uspjeti i da će
pristajati na sve jadnije kompromise.
Marko ga je gledao zamišljeno.
- Pristali ste na ovu nerazumnost?
- Šta sam mogao?
- Ima stvari koje se moraju učiniti, ali je još više stvari s kojima se moramo pomiriti.
Nahraniće nas tuđa bezobzirnost. Naši obziri bi nas umorili glađu, ovako ćemo zaboraviti da
je hrana oteta, i savjest će nam biti mirna. Mi nismo isprljali ruke, to je važno.
Neugodno je iskren, ruga se i sebi i drugima, sam sebe muči otkrivanjem sopstvenog
licemjerja. Liči na mazohizam.
- Biće ti teže kad tako misliš. Kao da se bičuješ. Mučno je.
- Je li lakše kad se laže?
- Možda i jeste.
- Kako može da bude lakše kad znam da je laž?
- Jesi li tako mislio i prije kapitulacije?
- Da, otkako sam mobilisan, a to je odavno. Već sam izvježban u ovim duhovnim
vježbama.
- Natjerali su nas, šta smo mogli da učinimo?
- Naravno, natjerali su nas, u tome je sve. Imam porodicu, ženu i troje djece. Drago
mi je što ih imam, oni su mi paravan za svako nevaljalstvo. Peru me, opravdavaju, čine
žrtvom, umiruju savjest. Zato ih držim pred sobom kao štit, kao znamenje, pod njihovim
znakom nosim svoj kukavičluk, ne stideći se suviše.
- Jesi li mogao nešto drugo?
- Neću da mislim da jesam.
- Imali smo malo mogućnosti za izbor.
- Uvijek čovjek ima malo mogućnosti za izbor. Uglavnom, dvije, da strada časno ili
nečasno. Ja sam častan čovjek i izabrao sam ovu drugu. Najgore je što smo slobodni da
biramo, a mislimo da nismo. Bolje bi bilo da nismo.
Jurini se pokajao što je počeo ovaj razgovor, što nije ućutao kad ga je on počeo.
Ničemu to ne vodi, a naročito sad, upustili su se u rizičan poduhvat, očajnički gotovo, i treba
štedjeti svaki pokret, da ti doteče snage, nadzirati svaku misao, da se ne obeshrabriš. Sad je
sve nekorisno osim povjerenja u sebe i sposobnosti da se krećeš. I ne slaže se s njim, nema
pravo, ali neće da kaže, nervira ga i taj razgovor i taj sangvinični mali Tršćanin sa svojim
osavremenjenim hrišćanskim osjećanjem krivice. „Slobodni smo”, kaže. Kako smo slobodni?
Moderna država je veoma uprostila pitanje savjesti, oslobađajući nas moralne odgovornosti.
Šta predstavlja pojedinac u tom mehanizmu? Ko nas pita da li nešto hoćemo ili nećemo?
Gdje nam se to ostavlja sloboda izbora, osim u beznačajnim stvarima? U svemu što je se tiče,
država se nameće, ne diskutuje, zahtijeva, a ne ubjeđuje, a vrijeme mučenika je prošlo, ničija
žrtva nema danas svrhe ni učinka, samo uplaši ostale ljude. On je izdvojen i usamljen, kao i
većina ljudi, on je protiv nasilja, kao i većina ljudi i kad u njemu učestvuju, ali mu je zaista
važno, ma koliko se Marko tome rugao, da sam ne isprlja ruke. Toliko može i mora, da ne bi
izgubio poštovanje prema sebi. Uostalom, sad je zaokupljen drugim brigama, neka obračun
sa savješću, ako bude potreban, ostane za poslije.
Želio je kući. Postala je to njegova jedina težnja, smisao života, izlaz koji je sve
rješavao. Kući! Daleko od ove zemlje što već tri godine gori, raskopana, uništena, strašna, u
kojoj su mržnja, bezbrojni grobovi i surovost izludili ljude, izbacivši ih iz svih kolosjeka. Oni
uništavaju sebe i ono što drugi nisu uništili, primaju smrt kao pričešće, primaju i zadaju,
izgubivši sve obzire, jer ih ni drugi nisu imali prema njima. Ovdje će ostati apokaliptička
pustoš, on nije kriv za to, ništa nije mogao učiniti da tako ne bude, treba otići što prije, izvući
se iz ovog užasa. Skriven pobjeći, jer ma ko da ih susretne na tom bijegu, neće ih smatrati
prijateljima, a najmanje ljudi ove zemlje. Briga njih što je on žalio njihov udes i stidio se
zbog onoga što su činili ljudi njegove krvi i jezika, a glupo je da plati za tuđu krivicu. Izvući
se, ne sresti se ni s kim, mimoići sve vojske, sva oružja zgomilana za smrt, učiniti nemoguće,
pobjeći iz ove klanice. Ne zna kako, ali želja je tolika da mora uspjeti. Pretrpjeti žeđ, glad,
umor, podnijeti sve da se više ne podnosi ništa.
Uzbuđenje ga je obuzimalo kad je mislio na svoju kuću, na Monte Parioli s kamenim
stepenicama i vratima od kovanog gvožđa, to je bio njegov grad i njegova zemlja, ništa više i
dalje od te kuće nije postojalo. Boljelo ga je to sjećanje, toliko je bilo živo i željno. I sad
sigurno stoji na vratima mesingana ploča s njegovim imenom. Žena je na terasi, kao pri
posljednjem viđenju, nije izašla na stanicu da ga isprati, sad čeka njegovo pismo, pokajana.
Nada se da čeka i misli na njega. Jer rat je mogao i nju da izmijeni, postajemo skromniji kad
je teško, čudimo se kako smo nekad tražili suviše. Sigurno je drukčija, i ja sam drukčiji,
nestalo je oporosti i besmislenih nezadovoljstava, ostala je samo želja da bude mir i tišina.
Nevolje su nas smekšale, čeznemo za onim što je izgledalo prazno. Sve je to strašno daleko,
dalek je ljudski život, bez straha i mučnih razgovora sa samim sobom u stidnom ćutanju pred
drugima. Ali treba dostići to što je daleko, da opet bude, drukčije nego što je bilo, zadovoljan
što nije učinio ništa rđavo, moći će da bude sam sa sobom, nastojaće da se ne sjeća ničega,
slušaće ženino sviranje sa više učešća i manje nestrpljenja, možda joj ni pogled nije onako
hladan, čitaće knjige koje neće govoriti o svijetu, nije lijep, ogradice se od njega svjesnošću
da mu ništa nije dužan, da mu je dao suviše a nizašto, za prinudu koje se stidi.
U brdu je odjeknuo prigušen pucanj.
Šta je to? Na koga su naišli?
Pošli su prema rubu šume, da vide.
Edmondo je spavao na toploj šumskoj tratini, premorio ga put. Kalabrez je samo
digao glavu i gledao prema brdu, miran i ravnodušan na izgled, njegovo izbrazdano seljačko
lice, teško i zatvoreno, malo je odavalo od onoga što se u njemu dešava.
Gledali su iz gustog šiblja, ništa nisu mogli da vide. A onda je opet odjeknuo pucanj,
drukčiji od prvog, pa još jedan.
- Neko za njima puca. Iz puške.
Prijeteći su odjekivali ti pucnji u tišini šume, ljudski glas se nije čuo. Nije se javljao
ni onaj što puca ni onaj što se sklanja, suviše ozbiljan posao rade i nemaju glasa.
Uskoro su se pojavili između stabala na padini, prvi Đani, trčeći usplahiren, za njim
na odstojanju bokser i Frančeski. Žurili su i osvrtali se, ali su išli hodom. Bokser je nosio
nešto u rukama.
- Đani! - viknuo je Frančeski.
Đani je usporio trčanje, kao da oklijeva da li da ga posluša, pa zastao i pao u grmlje,
kao da je potonuo.
Zašto mu nije dao da dotrči prije njih?
- Čudno - rekao je Jurini.
Gledali su prema padini, prema šumi iznad nje, ali je šuma skrivala sve, i onog što je
pucao i oči koje su mogle da ih vide. Osjetili su tjeskobu, zaštićenost im je izgledala
nedovoljna.
Došli su zajedno sva trojica.
Đani je skrivao oči, da sakrije strah.
Bokserovo lice je toliko grubo da je na njemu teško vidjeti išta drugo. U obješenim
rukama nosio je dva velika komada sušenog mesa.
A Frančeski se smješkao, miran, ili je vladao sobom ili mu je drskost urođena. Ulivao
je strah i poštovanje: takvi stvaraju teškoće, ali ih i rješavaju.
- Šta se desilo?
- Neko je pucao za nama.
- Zašto?
- Bože, zašto!
- Niste vidjeli ko je pucao?
- Ne.
Nije htio mnogo da objašnjava.
Bokser i Đani su ćutali. Jurini je znao da bi sva pitanja bila uzaludna.
Krenuli su odmah, zalazeći sve dublje u šumu što ih je obuhvatala prozračnom
sjenom i tišinom. Ništa se nije čulo oko njih, ni iza njih, i Dani se uzalud osvrtao, još
uznemiren.
Tonuli su u prašumu. Bila je svuda, na koju god se stranu okrenuli, nepregledna,
neprohodna, kao voda, oduzimala je vazduh, i sunce, i vidik. I snagu: isprečavala se
prepletenim šibljem i oborenim ogromnim stablima, ležala su nagomilana jedna preko
drugih, svjedočeći o olujama strašne snage što su ovuda bjesnile. Umaralo ih je to povaljano
drveće preko svake mjere. Pokušavali su u početku da ga prelaze pentrajući se, ali je bilo
suviše teško, noga se omicala na truloj kori, suho i novo granje u spletu gdje je jedna smrt
hranila stotine novih života hvatalo se za odijelo, cijepajući ga, i plašeći ih bogzna koji put
čvornovitim prstima, podsjećajući ih u nerazumnom strahu na skrivenu ruku što bi se pružila
da ih zadrži.
Zastrašujuće je djelovao ovaj šumski okean. To je mitski svijet. Moćan, miran na
izgled, siguran u sebe i u svoju postojanost, sa snagama što su spavale, a uvijek su mogle da
se probude i da se poigraju same sa sobom, uništavajući sve što se nađe u tom širokom krugu
njihove igre. Jurini je sa strahom zamišljao šta bi bilo da ih uhvati oluja u ovom beskraju
žutocrvenih zrelih boja, u ovom neprohodnom šipražju, ispod stoljetnih džinova čije krune
nisu vidjeli. Sigurno hiljade demona bjesni u ovoj izgubljenosti.
Sve teži im je postajao mir, gluha tišina što je ležala na svemu kao znak. U prvim
satima je godila, bila im je zaštita i sigurnost, a onda je počela da dotežava, iz časa u čas je
bivala sve gora, sve gora, sve su je teže osjećali kao moru. Ličila je na zaustavljen dah, na
zlurado pripremanje zla, na opasnost koja se ne može izbjeći. Ništa se ne dešava, ali sve
može da se desi. U svakom grmu može da bude zasjeda, na deset metara od njih može da se
odmara nevidljiva vojska. Ali su još strašnije neznane opasnosti koje ne vidi razum već strah,
koje sluti nesigurnost rođena nepodnošljivim mukom. S njim se ništa izmjeriti ne može, u
njemu je sve moguće, sve osim neuznemirenosti.
- Sad znam kako nastaju bogovi - rekao je Jurini Marku. - Kroz dva dana i ja ću
povjerovati u boga šume. I tišine. Ova beskrajna živa pustoš može da uništi svaku sigurnost.
- Gotovo kao grad. Sličnost je velika: pustoš, nemir, usamljenost, sve je jače od nas.
Samo su ovdje opasnosti zamišljene.
Govorili su gotovo šapatom, poštovali su tišinu, plašili se njene potpunosti. Željeli su
da je nešto naruši, ne oni, nešto nevino i bezopasno. Ali toga više nije bilo. Ako je ptica
prhnula ispred njih, strah bi ih ukočio.
Išli su jedan za drugim, na rastojanju, to su naučili u ovom ratu, tako metak može da
pogodi samo jednoga. Ali to je nekakav opšti razlog, važan za cjelinu, za njih besmislen. Oni
nisu cjelina, slučajno su zajedno, ali svako od njih postoji za sebe, i svako strepi samo od
onoga što može njemu da se desi. Nikakvog zajedničkog cilja nisu imali, iako je bio isti
svima, već svako svoj. Ničija smrt ovdje ne pomaže drugome, i htjeli su ne da svi stignu,
nego svaki od njih. Pa ipak su išli kako su naučili, držeći se zajedno, iz straha da ne zaostanu
i da se ne izgube, zajedno koliko je neophodno, jer su se u hodu što je trajao satima, i na
kratkim odmorima i predasima, sve određenije izdvajali, stvarajući grupe po zajedničkim
osobinama ili po najmanjim suprotnostima.
Frančeski i bokser su se odvojili prezirom prema ostalima. Ovo je put na kojem će
pobijediti snaga i spretnost, i njihova šansa je najveća. Frančeski je bio komandir odjeljenja
bacača plamena, i sam nekako sličan tom oruđu, neobičan, opasan, brz, nemilosrdan. Jurini
se pred njim ustručavao, njegove hladne prezrive oči su ga činile nesigurnijim nego što je
bio. S čuđenjem je mislio na poručnikove bacače plamena, izgledalo mu je da je za taj posao
potrebna veća surovost nego za drugi, on neposredno gleda ono što živi, uništava stvari i
ljude iz blizine, kao da ih kolje. Ponekad mu se činilo da će iz njega da sukne plamen.
Začudo, privlačio je ljude, mada se nije trudio, bio je neljubazan i nerazgovorljiv, a možda
baš zato. Mali slabi Đani bio je opčinjen njegovom sigurnošću i umiljavao mu se kao
ljubavnica. Frančeski je trpio njegovu pokornost, ne cijeneći je. Kao što nije cijenio nikoga,
Jurini je u njemu vidio ne samo jako izraženog vojnika, već i jedan opštiji tip čovjeka koji
djeluje ne razmišljajući mnogo, razmišljajući koliko mu je potrebno da ne pogriješi u
namjeri, potčinjavajući ljude oko sebe svojom isključivom voljom i naučenošću da vlada,
prema ljudima on nije imao drugog odnosa. A vojska mu je dala posebnu boju i udarnost što
su ga izdvajali. Zapaliće svijet ove lijepe životinje, mislio je Jurini. Sila je njegovo pravo i
njegov moral. Stotine nas ovakvih, kao što sam ja, natjeraće na ćutanje, čak i na zlo kojeg se
gnušamo. I Marka, nervoznog nezadovoljnika što se spasava cinizmom i pravi se da mu nije
teško; i veselog, nesigurnog Edmonda koji bi želio samo da ga ljudi puste na miru, da mu
ostave što je njegovo, smijeh, šalu, pjesmu, život bez tegoba i grubosti, bezbrižno kruženje
fjorentinskim ulicama za volanom svoga taksija (ko zna gdje sad leži razvaljen); i
nepovjerljivog Kalabreza koji tužno uporno misli na svoju zemlju i na svoju porodicu. Sve
nas će ovakvi kao Frančeski opet uvući u užas. Ali ne, njega neće. Nikad više.
Ta misao je nastala zbog ovog stradanja. Ljudi ne vole zlo, pa ipak ga podnose. Kad
bi zlo i surovost bili dovoljno pametni da znaju granicu do koje smiju da se nameću, da ne
izazivaju ogorčenje, dugo bi trajali. Ružna je to misao, ali izgleda da je tačna, ljudi se teško
pokreću dok mogu da žive podnošljivo, tek kad im postane suviše teško, kad počnu da tonu,
počinju da misle i da se otimaju. Imaće o čemu da razmišlja kad dođe kući.
Sunce se već gubilo iza visokih stabala kad su zastali na šumskoj čistini, da se
odmore. Namjeravali su da iskoriste danje svjetlo i da konačište potraže tek kad padne mrak,
nisu znali koliko su prešli, mjerili su samo sate, ali im se činilo da se kreću sporo, okolina je
cijelog dana ostajala ista, kao da su tapkali u mjestu. To je bila varka što ih je umarala
odsustvom promjene.
Jurini je osjećao umor, kao da je izlomljen, naporan je to put bio, ali je nastojao da
drugi ne primijete tu klonulost, noć će sigurno donijeti olakšanje. Kad je sjeo na travu još
toplu od sunca, pomislio je da neće više moći da ustane. Najbolje bi bilo da ovdje prenoće,
mjesto je zgodno, izvor je u blizini, i svejedno je na kraju, preći će kilometar-dva manje, ali
će sutra biti odmorniji, nadoknadiće. A nije se usuđivao da kaže, ustručavao se da pokaže
umor, najviše zbog Frančeskija. Pogledao bi ga prezrivo, i ne bi pristao. Možda čak ništa ne
bi rekao, krenuo bi s bokserom i Đanijem kroz šumu, i ostali bi pošli za njima. Pošli bi,
sigurno, iako ne bi mogli da objasne zašto. Dvojica ili trojica bi lakše prošla na ovom putu
nego grupa, ovako su svi vidljiviji, teže će nalaziti hranu, odgovaraće za svačiju grešku, a
snaga nisu nikakva. Jurini je čak predlagao da bace oružje, ono što im je rijeka ostavila, tako
bi izgledom bili ono što jesu, miroljubivi bjegunci koji ne žele kavgu, ali Frančeski nije htio
da razgovara o tome, samo je rekao da je to čista ludost. A opet su išli zajedno. Iz straha od
samoće, iz nerazumnog osjećaja veće sigurnosti koji daje vezivanje za druge, iz nesigurnosti
u sebe, što je isto. Nije jednom pomislio da se odvoji od Frančeskija, ali je tu misao odmah
odbacivao, uplašen njome, s Frančeskijem je ipak bio mirniji. Zašto? Da li zato što je makar i
podsvjesno računao na Frančeskijev vječito budni automat kao na moguću zaštitu? Gotovo je
nevjerovatno, ali drugo objašnjenje nije našao, i začudio se nad sobom i nad tajnom koja živi
u njemu, odvojena od svih njegovih uvjerenja i od svega što jeste.
Pridigao se na lakat, osjećajući bol u krstima. Na šumskoj zaravni, po kojoj su se već
hvatale lake predvečernje sjenke, ljudi su sjedjeli razdvojeni, ne miješajući se kad nisu u
koloni. Još na prvom zastanku podijelili su meso i dvopek iz Kalabrezove torbe, i sad je
svako raspolagao svojim dijelom kako je htio. Jurini im je preporučio da vode računa o hrani,
jer dva-tri dana sigurno neće naći ništa u ovoj pustoši, ali niko nije ni pristao ni odbio, niko
nije ni riječ odgovorio na to neugodno predviđanje.
Meso je bilo nedovoljno osušeno, dvopek neukusan, raskvašen pa stvrdnut, ali je
Jurini mislio da je to povoljna okolnost, hrana će trajati duže. Dani se šalio da će nešto
donijeti i kući. Što su dublje zalazili u šumu, smirivao se sve više, nastojeći da se ponaša
prirodno i da stekne Frančeskijevu naklonost. Bez osmijeha i bez molbe Frančeski ga je
poslao da donese vode. Izvršio je podjelu rada među svojim podanicima: jedan je bio vojnik,
drugi sluga. Đani je uzeo bokserovu čuturicu i pošao prema izvoru.
„Čime ga drži?” mislio je Jurini. „Tvrdim licem, neobraćanjem pažnje,
nedopuštanjem da mu se približi, odstojanjem koje nikad neće smanjiti. Slab, on hoće da živi
u sjenci snažnih. Ne traži korist već varku. Možda je nesigurniji, ali se sad osjeća jači od
većine.”
Gledao je kako Marko pažljivo vadi ovlažene cigarete, osušene ali ružne, sa
prljavožutim flekovima, zgužvane, i mi ćemo uskoro ličiti na te cigarete, mislio je pospano, u
poludrijemežu, slušajući kako se šuma smiruje. Osjeća, zaspaće, na trenutke se već prekida
nit svijesti, ugodno mrtvilo ga utapa u tišinu i mir, danima već nije bilo ovako lako, tijelo se
opušta, ničega nema, ni šume, ni opasnosti, ni njih, ni njega, samo omamljujuća ugodnost.
Kad se trgao, izbezumljeno, naglo razbuđen, nije znao šta se desilo. Ko je pucao?
Neko od njih, neko u njih? Pucanj mu se činio toliko strašan, da je još odjekivao u šumi i u
njegovu bilu.
Frančeski je čučao za drvetom s automatom u rukama, ostali su polegli iza žbunja.
Samo je Edmondo stajao na čistini, kao izgubljen.
- Skloni se! - viknuo je Frančeski. On uvijek sve vidi i o svemu vodi računa.
Edmondo je pao za drvo, kao udaren.
- Šta se desilo?
- Neko je pucao. Na Đanija, izgleda.
Marko je uplašen, nemirno gleda oko sebe. Čudno, umirio ga je taj njegov strah,
umirio ga bar toliko da dođe sebi, da se vrati iz izgubljenosti.
Dotrčao je Đani užasnut, poražen, lica zgrčenog i blijedog od straha.
Jednom se to već desilo, sad se obnavlja u sjećanju ili u stvarnosti, isto onako
iznenada, isto onako bez uzvika, isti su učesnici, isto zaprepašćenje, ista pitanja.
- Ko je pucao?
- Ne znam.
- Nikog nisi vidio?
- Nisam.
Svi su bili uznemireni, osim Frančeskija. Gledao je u šumski guštik po kojem su
padale sve teže sjene.
- Nije mogao daleko da ode. Doktore Jurini, ostanite ovdje s Markom, Kalabrez i
Edmondo neka pođu s desne strane, Luiđi i Đani s lijeve. Brzo.
Pošli su bez riječi, a nije im bilo lako.
Frančeski je krenuo sredinom, ravno prema izvoru. Sebi je ostavio najopasniji put.
Gledali su kako ide pognut, spretno i nečujno se probijajući kroz šiblje, čulo se samo
tiho šuštanje lišća i slab ali jasan šum slomljene suhe grančice na koju je neko neoprezno
stao.
Čekali su dugo, vlastito disanje činilo im se opasno, osvrtali su se oprezno, da se ne
pokrenu suviše, mogao je da se pojavi iza leđa, taj jedan ili ti mnogi, strašno je što je
izgledalo da nikog nema u tom beživotnom prostranstvu, da nikog ne može ni biti, ali pucanj
nije halucinacija.
- Ništa ne shvaćam. Da li nas neko slijedi?
- Ili je naišao slučajno.
- Niko ovuda ne prolazi.
Šaptali su, nisu smjeli da ćute dok su čekali da nešto bude, da se nekako riješi.
A kad su se ostali vratili, ne našavši nikoga, odahnuli su s olakšanjem. Ipak je bolje s
njima.
Mrak je pao naglo, potpun, kao da se izlio.
Išli su tiho, što su mogli tiše, potpuno oslijepljeni pomrčinom, bježeći od progonitelja
što ga je rodila duboka šuma, razbijajući koljenice o polegla stabla, zagušeni naporom i
strahom. Kad je Frančeski stao, noć su proveli sa stražama. Nemirnu noć: bojali su se svega,
šušnja opalog lista, lepeta krila noćne ptice, divljeg krika u šumskoj tami, i san je bio
grozničav i istrgan.
Plašila ih je tuđa zemlja.
Ujutro, probuđen glasovima sličnim režanju, Jurini jedva razabra da su Frančeski i
bokser pojeli hranu iz Kalabrezova ranca.
Čuo je Kalabrezov glas, crn od mržnje.
- Trebalo bi ih ubiti!
Osjećao je čudnu težinu u duši i zamor što mu je ubijao volju da se pokrene. Zar je
već dotle došlo? Zar je među njima počela borba na život i smrt? Onda je to kraj. I odjednom
mu se učini nemogućim da se izvuče iz ovih šuma. Neće se izvući, gotovo je. On nema više
snage ni da miče otečenim nogama, ni da smiruje ove ljude čija lica dobijaju nove nepoznate
crte što ga plaše, uskoro će početi da zavijaju kao kurjaci.
Ali kad se sasvim rasani, prođe ga ta gorka ravnodušnost.
Priđe Frančeskiju, nastojeći da savlada zbunjenost i neugodnost, uplašen više zbog
mogućih posljedica nego zbog štete i učinjene nepravde, i upita ga šta se to desilo.
- Pojeli smo nas dvojica - objasni on mirno.
- Gospodine poručniče, hranu smo podijelili na jednake dijelove, kako ste mogli da
uzmete ono što nije vaše?
- Bili smo gladni.
- Znači li to da prestaju da važe najosnovniji obziri i solidarnost bez koje se ne
možemo ni dva dana održati?
- To znači ono što jest, da smo pojeli hranu, i ništa više.
Taj Frančeskijev odgovor i opasna uzbuđenost ljudi, za njega i protiv njega, prisiliše
Jurinija na ono što je najmanje volio, da sa poručnikom razgovara nasamo. Ali on ga brzo
prekide.
- Vaše moralne pridike, gospodine doktore Jurini - reče on nezbunjeno, čak se i
osmjehnuvši krajem tvrdo srezanih usana - ni najmanje me ne zanimaju, i vrlo su dosadne,
vjerujte. Ako mislite da vaši obziri treba da obavezuju i mene, mogu vam dokazati da se
teško varate. Ja vama ne namećem svoj način, ostavite i vi mene na miru. Možemo,
uostalom, razgovarati i otvoreno, da izbjegnemo ovakva objašnjenja. Mislite li da će svi ovi -
dugim prstima posivjelim od nepranja pokaza na ljude što su ih posmatrali - ostati živi? Ja ne
mislim. Čak sam uvjeren da neće. A ja hoću da ostanem živ.
- Zar ostali to ne žele?
- To je njihova stvar.
- Vrlo mi je neprijatno sve ovo, gospodine poručnice, ali neke koristi od toga ipak
ima. Vrijedi upoznati ljude kao što ste vi. Do sada sam o njima samo slušao.
- Drago mi je da vam mogu pružiti makar to zadovoljstvo, gospodine kapetane.
- Stid me je za vas - reče Jurini tihim glasom, ogorčen i uzbuđen.
Ali na ovu naivnost ni Frančeski nije imao šta da kaže. Nemarno se okrenuvši, pođe
prema mjestu gdje je sjedio njegov natmureni drug sa šmajserom na koljenima, i leže u suhu
paprat, ne progovorivši ni riječi.
Toga dana naiđoše na zarastao šumski put. Kuda vodi? Prošli su njegovim tragom i
izašli na planinsku visoravan. To je sigurno put za neko selo. Nisu razgovarali o tome da li
treba da svrate u naselje, išli su, da li zato što nisu imali hrane, ili što su osjećali neodoljivu
potrebu da izađu iz šumskih čečava i vide kuće, vatru, ljude, drukčije od njih samih,
unezvijerenih, podivljalih, išli su ne govoreći ništa. U stravi kojom je počela da ih mori šuma,
to im se učinilo kao olakšanje, kao predah koji će ih osnažiti. Ohrabrujuće je djelovala i
misao da ovo nije bezljudna pustoš.
Ali na travnoj visoravni put se gubio.
Pred njima se pružala sumorna čistina po kojoj je polegla uvenula nekošena trava što
se zaplitala među noge. Pored šume, što je sa svih strana zatvarala ravan, uzdizale su se
čudne humčicc zarasle u halugu. Jurini pođe prema njima. U spletu bujadike i planinske trave
nazirali su se temelji kuća. Ničeg ostalog nije bilo, kao da su vatra ili potop odnijeli sve, kao
da je neko u prah stucao kamen po kamen, i zemljom zatrpao ono što je ostalo od
nekadašnjeg sela. A svuda unaokolo mrtvilo i tišina.
Iza Jurinijevih leđa Frančeski opsova:
- Prokleta zemlja! Možeš danima da ne sretneš ni žive duše.
- Ovi ljudi nisu krivi što ih nema - reče Marko.
Frančeski odmahnu rukom ljutito i pođe umornim korakom kroz spletenu poleglu
travu, vlažnu od kiše što je počela da pada, tiho, kao rosa. Jurini zadrhta. Tišina mrtve
planinske visoravni pritiskivala ga je kao mora, ispunjavajući ga jezom, a iz tišine je izbijala
ćudljiva i opasna prijetnja. Kao da ih je mrtva zemlja namamila u se i sad zlurado gleda i
čeka njihovu propast.
Prikupivši raskopčani šinjel, pođe za drugovima. Ali je morao da se okrene, jer mu se
činilo da neko ide za njim ustopice, da nešto vreba, prikradajući se nečujnim koracima.
„Umoran sam, nervi mi popuštaju”, mislio je smirujući bezrazložni strah. Ali se čudnog
osjećaja nije mogao osloboditi i ubrzao je hod ne prestajući da se osvrće.
Jedva je išao, iscrpela ga je nada što se nije ostvarila, uzalud se tješio što se nisu ni s
kim susreli, znao je da laže sam sebi, znao je da se ne mogu ni s kim susresti, jer nikoga
nema više. Ovo je zaista grobnica koja će i njih primiti. Kad je došao do drugova, sjede na
vlažnu zemlju i nemoćno se nasloni na drvo. Kiša zarominja jače, a šuma se smrači.
Bezbedno mu se učini sve.
- Hajdemo.
- Šta? - trže se Jurini.
- Da pođemo.
Marko je htio da ga podigne.
- Kuda?
- Pa, naprijed.
Frančeski i bokser, ne čekajući ostale, pođoše kroz šumu.
Jurini se pribra i ustade.
Đani je išao posljednji.
Marko ga zovnu:
- Požuri, Dani.
Ništa nije rekao.
- Izgleda da je bolestan.
- Jest.
- Tifus?
- Da.
Još jutros je vidio znake koji nisu varali, usjakćen pogled, drven korak, grozničave
pokrete i zloslutne crvene pjege. Opasan saputnik im se pridružio u ovim šumama.
Korak im je bio spor i nesiguran, šuma se nije prorjeđivala, uvijek ista, ubistveno ista,
treba samo ići, ne misliti nikako, treba ići naprijed, koračati dok se može, naići će na neko
naselje, nije sva zemlja grobnica.
Išli su i zastajali, zastajaće sve češće, zaustavljaće ih umor i beznadnost, a oko
podneva su sjeli kraj izvora, sreća da ima bar vode.
Napili su se, da nešto urade, glad će biti veća, i hladnoća, samo Frančeski nije prišao
izvoru, stajao je i osvrtao se uznemireno, a onda pošao u čestar. Kad se vratio, prišao je
Đaniju, koji je tek tada stigao, posrćući.
Frančeski se ponašao čudnovato.
- Đani - rekao mu je - kako se osjećaš?
- Loše.
- Razumiješ li šta ti govorim?
- Da.
- Možeš li da se sjetiš ovoga mjesta?
Đani se polako osvrtao oko sebe.
- Jesmo li već bili ovdje?
- Da.
- Šta se desilo kod ovog izvora?
- Neko je pucao na mene.
Đani je govorio mirno i tiho, ali su svi čuli i užasnuli se. Nemoguće! Zaboravili su na
umor i pošli u čestar, prema mjestu odakle su čuli pucanj. Poznali su ga, bili su već tu, sinoć i
jutros. Cio dan su se vrtjeli u krugu i došli na polazište. Uzalud, šuma im ne da iz sebe, sad
mogu leći i umrijeti.
U tišini što je nastala, kao priznanje poraza, Edmondo poče tiho da se smije. Pogledali
su ga začuđeno, a on je pošao u šumu, smijući se sve jače.
- Edmondo! - viknuo je Marko.
Nije ga čuo.
Pošao je za njim, spotičući se.
Edmondo je zastao kraj visokog hrasta, kao da mu je drvo prepriječilo put, i
naslonivši glavu na stablo, tresao se u nemoćnom iskidanom plaču.
Okrenuo ga je prema sebi, prodrmao, a onda ga snažno udario po licu.
Pogledao je uznemireno, kao da se probudio iz teška sna, još jecajući.
- Prestani, Edmondo, smiri se. Sješćemo da se odmorimo, i ja sam umoran.
Svi su bili umorni.
Đani je ležao na leđima, teško dišući.
- Imam vatru - rekao je Kalabrez.
Jurini je pogledao u njega umorno, nije se ni začudio. Svi će tako.
Još jedna noć je prošla, i još jedan dan je počeo, treći otkako su prešli rijeku, hodali
su teško gledajući da održe pravac. Frančeski se orijentisao prema mahovini i prema
zvijezdama, oprezan poslije jučerašnjeg kruženja, samo je on još imao snage, čak je i bokser
već teturao. Išli su sve sporije, a odmarali se sve duže.
Na jednom zastanku Frančeski je prišao Marku, i rekao grubo:
- Daj konzerve.
Jurini se umiješao:
- Te dvije konzerve su jedino što imamo.
Frančeski ga nije slušao. On i bokser su prilazili Marku, i Kalabrez im se približio,
gledali su kao luđaci, disali uzbuđeno, i Marko im je dao konzerve. Jurinija su prestravila ta
izobličena lica, nagrđena glađu, rastrgnuli bi Marka da nije dao. Ali su podijelili svima to
posljednje što je ostalo, i oni su se bojali tuđe gladi.
Kad su pošli u rasutoj koloni, bokser i Frančeski prvi, Đani posljednji, vukući se za
njima uporno, i ne znajući kuda ide, zaustavio ih je pucanj, sprijeda, i nečiji uzvik, legli su na
zemlju, čulo se kršenje grana, i drugi pucanj, i treći, čitav rafal, nešto se dešavalo, je li to onaj
isti ili drugi, onaj ih je slijedio, ovaj im je došao u susret, zašto puca svako na koga naiđu,
samo sad nije strašno kao prvi put, suviše su umorni i izgubljeni da bi išta bilo strašno.
- Ranjen je! Dođite!
Pošli su prema njima.
Bokser je bio pogođen u rame, krv je probila bluzu, kapala kroz rukav. Čuo je šušanj
u granju i mahinalno se trgao, to ga je spasio.
- Nemam čime da vas previjem.
- Svejedno.
Frančeski je izašao iz čestara, bijesan. Mislili su da viče zbog boksera.
- Pogodio sam ga. Vidio sam krv.
- Da ga potražimo? - upitao je bokser.
- Ako iskrvari, svejedno nam je, ako je lakše ranjen, nećemo ga stići.
Ni on više nije imao snage čak ni da se osigura. A možda nije bio ubijeđen ni da ga je
pogodio, kako bi mogao da vidi krv u šumi, na kiši?
Predveče zastadoše u jednom bukviku, prorijeđenom i gotovo zakržljalom. Nisu
mogli dalje. Padala je kiša i bilo je hladno, a nisu imali čime da zapale vatru, drhtali su od
gladi i zime, naslonjeni na drveće i jedan na drugoga, izlomljeni, tamnomodri, avetinjski
upalih očiju. Čutali su i gledali preda se. Izgledalo je da se više ne mogu ni maknuti, i da će i
umrijeti tako, ne maknuvši se. Ali kad Frančeski pođe, ustadoše i ostali. Ustao je i Kalabrez,
samo je Đani ostao na zemlji.
- Đani je ostao - viknu Jurini.
Niko se ne okrenu. Teturali su kroz šumu kao prikaze.
Marko je umorno gledao u Đanija.
- Šta ćemo s njim?
- Ne možemo ga ostaviti.
- Umrijeće.
- Ne možemo ga ostaviti.
Digli su ga i pridržavali rukama i ramenima.
Jurini je išao kao pijan, još malo pa ću pasti, mislio je umrtvijen. A kad poslije dugog,
dugog puta, na kraju kojega je mogla biti samo smrt, iznenada ču veseo glas, začudi se i
uznemiri.
- Selo! - viknuo je Marko. - Doktore, selo!
Pod njima, ispod kose što se završavala blagom padinom, ležala je dolinica okružena
šumovitim brdima, otvorena usjekom na jednoj strani. Posred doline vijugao je potok, a s
jedne i s druge njegove strane nizale su se kuće, staje, ambari, plotovi, voćnjaci, rasuti svuda,
sve do pristranaka brda. Jurini osjeti čudnu nemoć ugledavši to ljudsko naselje iznad koga se,
na brežuljku, uzdizala čak i crkva sa lijepim zvonikom, sivim od sumraka. Nikad se nije tako
obradovao u životu, nikad mu se ništa nije učinilo ljepše.
- Selo! - šaptao je ganut, jedva zadržavajući suze. - Selo, ljudi...
I odjednom se užurba:
- Hajdemo, Marko. Ostali su već dole.
Prihvativši klonulog Đanija, siđoše u selo klecajući. Pređoše mali most, truo i
polurazvaljen, i ugledaše ispod drveća lijepu veliku zgradu, kišom ispranih zidova. Na
stepenicama pred ulaznim vratima sjedio je Edmondo i držao glavu rukama.
- Šta je, Edmondo? Gdje su ostali?
On ih pogleda umorno, neodređeno mahnu rukom i opet zakopa glavu u dlanove.
- Jeste li razgovarali sa nekim u selu?
- Nikoga nema - odgovori Edmondo plačno.
- Kako?
- Selo je prazno.
Uznemireni ostaviše bolesnika pred školom (bila je to škola, nezagađena, čitava,
samo su ljudi ili vrijeme porazbijali stakla na prozorima) i požuriše u selo.
- Kako je to moguće! - govorio je doktor.
- Evo, sve je tu, kuće, staje, koševi.
Ali ljudi nije bilo.
Iz otvorenih praznih kuća, sa sumornim badžama bez dima, iz tamnih duplja prozora
kroz koje niko nije gledao, iz pustih staja, sa puta zaraslog u travu, iz ćutijive planine nad
selom, zjapila je mrtva pustoš. Čuo se samo šum potoka, a nad šumskom kosom oglasila se
neka ptica tmurnim klikom.
Sreli su Kalabreza, stajao je na putu unezvijeren. Nikog nisu našli.
Odjednom, s kraja sela, čuše mukle udarce i viku. Požuriše u tom pravcu i kod
posljednje kuće zastadoše iznenađeni. Pred otvorenim kućnim vratima stajao je Frančeski,
bez kape, raščupan, obnevidio, i pištoljem i pesnicama bijesno udarao u dasku.
- Nikog nema! - vikao je izbezumljeno. - Nikog! Gdje su?
Bokser ga je umirivao pažljivo mu dodirujući lakat i nešto mu govoreći, ali on ga nije
čuo, udarao je i vikao neprestano, sve jedno te isto, pa zaćuta, spusti ruke niza se i obori
glavu na prsa. Bokser ga prihvati i povede prema školi. Sa pištoljem u mrtvo obješenoj ruci
poručnik pođe niz put posrćući.
- Gotovo je - reče Marko klonulo.
A Jurini pogleda u njega zaprepašteno, i osjećajući da će pasti, sjede na mokre
baštenske vrljike. Nije imao snage ni za što, čak ni da zaplače.
Padao je težak, neproziran mrak.
Otada je počelo polagano umiranje. Sjedjeli su u velikoj školskoj učionici, uza zid, u
uskim dječjim klupama, kraj hladne zemljane peći sa crvenim i zelenim lončićima, ili ležali
na podu, ne mičući se i ne govoreći.
Kao kroz polusan, osjećajući klonulost koju nije mogao savladati, Jurini je gledao
pred sobom zamorno sivu plohu zida što se, s vremena na vrijeme, u nepravilnim razmacima,
uvijala i rastezala, presijecana žutim i ružičastim prugama, ili tonući u tamu. Kraj puta što
vodi pored škole, šumi potok, osjećao ga je kao šum vlastite krvi. „Treba da legnem, slabost
me obuzima”, mislio je. Ali se bojao da neće ni ustati ako legne, i ostao je tako prislonjen uza
zid, nepomičan satima.
Marko sjedi uz njega. Sporim, malaksalim prstima uzima iz torbe stvar po stvar i
stavlja pored sebe, onda dugo traži po ćoškovima i vadi sićušne mrvice hljeba. Guta ih s
dlana, ne čisteći, ne gledajući.
- Propali smo na svim životnim ispitima - kaže tiho, glas mu se jedva čuje - i evo nas
ponovo u prvom razredu osnovne škole.
Zašto govori, zašto se umara?
Zar je to rekao glasno, zar nije samo mislio? Ili to Marko objašnjava zbog sebe.
- Treba nešto činiti, treba razgovarati, treba brojiti do hiljadu i nazad, biće strašno ako
ućutimo, nikad više nećemo progovoriti.
Morali bismo da krenemo, propašćemo ovako, mislio je Jurini, ali nije rekao ništa. I
čudio se kako ovaj mršavi nervozni čovjek ima snage da miče rukama, da traži, da se trudi.
Svejedno mu je, sasvim svejedno, pakosno ga je pokopavao zajedno sa sobom.
- Radio sam kao novinar u Trstu, prije nego što sam...
Glas mu je šapatljiv, posrće bez snage, sigurno mu je i misao ovako beskrvna, a onda
je glasa nestalo, prekinuo se, kao da je isključen ton na radiju, možda je u njemu još zujao,
pomalo je jezivo pomišljati da je on uvjeren kako još govori, misao u njemu traje, samo glasa
nema, ni riječi, a on to ne zna, biće strašno ako ućutimo, rekao je.
Savladavala ga je tuga zbog onog što je bilo, ne zbog onog što je sad. Negdje daleko,
možda u oblacima, ima jedna kuća sa zelenim žaluzinama. I žena, sa dugim prstima od
sedefa. I dijete, nježna pahuljica ili san pred smrt. Je li djevojčica imala kestenjaste oči, kao
on? Je li to ona zvonila vedrim zvončićima svoga grla obavijajući ga toplim i radosnim
rukama? Zatvorio je oči i vidio ih obadvije. Gotovo je, kaže im, a vama je svejedno.
Ali i bez njegove volje nestalo je tih slika, kao da su se isparile, i javila se glad. Žut i
iscijeđen, Marko je zaspao naslonjen na zid, ali drugi se kreću, i to ga podstaknu da ustane,
iako s naporom, i da izađe napolje.
Kiša je još padala.
Nagnut nad potok, Kalabrez je zavlačio ruku u ljigavu travu i mulj. Jurini mu priđe.
- Šta tražiš? Žabe?
Nije odgovorio, nije izvadio ruku iz vode.
- Jesi li štogod našao?
- Nisam. Šta hoćeš ovdje?
Gledao ga je neprijateljski, i Jurini se udalji, zgađen zbog te glupe samoživosti.
Lunjajući gladan, nađe u voćnjaku iza škole hrpu oraha ispod debelog šuštavog lišća, i poče
da jede brzo i požudno, kao da otima ili krade od nekoga.
Kad vidje kako prema njemu ide Marko, Jurini se namršti, a u njemu buknu mržnja i
strah. Zaboravio je Kalabreza nad potokom.
Marko priđe polako, tužan i neužurban.
- Uzmi - reče mu Jurini turobno, pa šapnu namrgođen:
- Ovo ćemo sakriti. Za sve je malo.
Marko je ćutao.
Jurini pogleda u njega, počeo je ličiti na teškog bolesnika.
- Da - reče on - svakako.
I okrenu se u stranu.
Jurini se sjeti bolesnog vojnika nad potokom, i obuze ga stid.
Sakrili su orahe u pocrnjeli navaljak sijena, davno sadjeven.
Spremala se oluja.
Ta noć u mrtvom selu bila je strašna. Odmah s večeri udarila je opaka vjetrina i
razbjesnjevši se u uskoj dolini kovitlala se s hukom i grmljavinom. Nahrupljivala je kao
ogromna neman i teškom trupinom lupala po zidovima cičeći i zavijajući, skakala u propanj,
odlazila i iznenadno se vraćala, ne oslobađajući ih straha cijelu noć.
Jurini je pokušavao da zaspi, ali nije uspijevao. Vjetar i munje su ga izbezumljivali.
Poludjeću, mislio je užasnut. Kao dijete, prvi put u životu.
Zovnuo je:
- Marko!
Nešto poče da šuška oko njega, i nečija ruka ga dodirnu.
- Ko je to?
U svjetlu munje ugleda pred sobom tupo bokserovo lice. Čučeći, bio je pružio ruku
prema Jurinijevoj torbi.
- Šta hoćete?
Bokser ništa ne odgovori, samo ga je gledao, ne trepćući, gotovo besvjesno.
- Nemam ništa, evo pogledajte.
Bokser se ni tada ne maknu, ne promijeni ni stav ni izraz. Ćutao je i gledao ga na
kratkom odstojanju, dah mu je osjećao. A onda se povuče natrag i utonu u mrak.
Jurini je drhtao, sve mu je ličilo na košmar, možda mu je strah donio ta priviđenja, i
jedva dočeka dan, koji osvanu tih i sunčan, kao prijekor noći. Ali ni prozračna magla nad
potokom, ni nebo bez oblaka, ni blagi sjaj sunca razliven po mokroj dolini, nisu ga mogli
razvedriti. Sve što ga je tištalo, bilo je tu nepromijenjeno, nimalo lakše nego juče.
Ostali su se dizali stenjući, i izlazili iz učionice. Bili su izobličeni, zemljanosive boje
lica, ispucalih usana, ispijeni, neobrijani, prljavi, neprirodno velikih očiju što su mrtvo
mirovale ili uznemireno svjetlucale. Pored Jurinija prođe i bolesni Kalabrez, drhtav i povijen.
Jedva je i ličio na čovjeka, ali se uporno kretao za drugima. Marko je spavao. Očni kapci su
mu modri, sljepoočnice žute. Ličio je na leš.
Možda je i umro, pomisli, ali nije imao volje da ustane. A kad Marko otvori oči, on se
ne začudi. I ne obradova.
Nisu krenuli dalje. Bili su utučeni, klonuli, uplašeni, i varali su se nejasnom nadom da
će poći sutra. A svako sutra svitalo je bespomoćnije.
Koliko je dana prošlo tako u omaglici, dva, tri ili više, Jurini nije tačno znao. Mnogo
štošta se utopilo u sumraku drijemeža i slabosti, mnogo štošta su propustila umrtvljena čula.
Glad su utoljavali čime su mogli. I ne misleći, i ne želeći, tijelo se s mukom pokretalo
i išlo u potragu. Čeprkali su po dvorištima, tražili voće, kopali korijenje, sabirali puževe i
ličinke, i neprestano se vukli svuda, sjedali i ponovo ustajali, gledali se netrpeljivo, nalazeći
toliko da ne umru, bar da ne umru odmah. Snaga je istjecala iz njih svakog časa.
Mučio ih je i strah. Naročito noću. Iz mračnih šumskih pristranaka, iz tmurnih
dvorišta, iz sjena ispod drveća, iz tame što je svjetlucala, iz varljive mjesečine, kao da je
nešto gledalo, kao da je disalo i prikradalo se, i uvijek, uvijek je izgledalo da će se baš toga
časa desiti nešto što ne znaš, strašno baš zato što ne znaš. I sve je bilo protiv njih. Vedro nebo
ih je mučilo sjećanjima, oluja stravom. Pust drum neprestano im se rugao, nisu mogli da ga
slijede. A oni sami, gledajući jedan u drugog, mislili su na smrt.
Jednog jutra, bogzna kojeg, Jurini je ustao i drhteći od hladnoće i slabosti, držeći se
za zid, pošao napolje da pobjegne od zagađene učionice, od izgubljenih lica, od svoje
umnožene slike.
Na ulaznim stepenicama ležao je Đani s glavom okrenutom naniže, kao da je bježao
od smrti. Jurini zastade iznad njega, oborene glave, neodlučan, ruku opuštenih niz bedra, pa
se spusti na kamenu ogradu kraj ulaza. Krupno rebrasto kestenovo lišće padalo je s grana
lelujajući se.
- Lišće pada - mislio je - posljednje.
I obuze ga tiho bezbolno osjećanje praznine, a odnekle, bogzna iz kog kutka sjećanja,
zašapta starinska Gverinijeva tužaljka:
Kad vidiš da lišće pada, ti ćeš doći
i tražićeš da se otvori moja raka na groblju...
Zatvorio je oči. Iza kapaka misao ne nađe ništa. Za njegovim leđima leži mrtav
vojnik, nije htio da bude ni mrtav ni vojnik, bježao je od smrti i nije pobjegao. Ni oni neće
pobjeći.
Vrijeme je prolazilo, a on je sjedio na kamenu, nepomičan.
Kad ču ljudski glas, trže se iz ukočenosti i zadrhta. Ne, nije se varao. Glas je bio
dječiji, veseo i prodoran, od njega iznenada oživje pusto selo, izgubi se misao o smrti.
Iz jedne kuće u vedro nebo ravno se dizao dim. Izgubljen od sreće, ne uspijevajući da
zadrži smijeh što je provaljivao u kratkim silovitim napadima, požuri iz dvorišta, pa se vrati i
zovnu Marka kad vidje kako stoji iznad mrtvog Đanija.
- Brzo - reče zadihano, iskrivivši usta u neprirodan osmijeh - hajdemo, došli su.
- Došli su? Kako, kada? - ponavljao je Marko besmisleno, pružajući korak i ne
odvajajući oči od dima što je kuljao iz otvora na krovu.
Na pijesku pored potoka igrao se malen dječak. Kad ugleda njih dvojicu, vrisnu
uplašeno i potrča prema kući. Na vratima ga dočekaše majka, sredovječna žena u bijeloj
rubini, i mršava djevojčica. Žena prigrli dječaka oko ramena i začuđeno pogleda u došljake.
Oni su prilazili polako, razvlačeći usta u ljubazan osmijeh, ali su po zaprepaštenom ženinom
licu vidjeli da je njihov izgled sigurno strašan. Prišavši bliže, stadoše. Jurini je gledao u nju i
djecu uzbuđen, kao da ne vjeruje da je ona zaista tu, pa pruživši joj ruku, osmjehnu se
zbunjeno:
- Dobar dan - reče drhtavim glasom, na talijanskom.
Žena ne primi pruženu ruku. Ćutala je i posmatrala ove tuđe ljude čije su upale oči
bile nesigurne i molećive.
U nevolji su, pomisli ona.
- Mi tamo - nastavi Jurini sakatim ženinim jezikom. - Mi ne fašisti.
I gledajući u oprezno ženino lice, ne znajući da li ga ona razumije, žmirkao je
nastojeći da licu da veseo izraz, i pokuša da pomiluje dječaka. Ali se dječak sakri za majku.
- Kad ste došli? Juče nije bilo nikoga u selu - umiješa se Marko, govoreći stranim
naglaskom ali čisto.
- Juče smo stigli, pred noć.
- Sami ste došli?
- Nas troje. Pošlo je još nekoliko porodica pa su zastali na putu. Ne znam što ih nema,
trebalo je da već stignu - slaga iz opreznosti, jer je samo jedna porodica pošla s njima i
zadržala se usput na nekoliko dana kod rođaka.
Jurini reče nešto na svom jeziku, i Marko prevede.
- Muža nemate?
- Umro je.
- Šta se desilo sa selom?
- Nešto pobijeno, nešto otjerano, nešto izbjeglo.
- Mi smo iz Sandžaka došli ovamo, dugo smo putovali.
- Pa kuda ćete ovuda?
Kući, mislio je da kaže Marko, ali pogleda u zemlju i oćuta. Pa pokazavši glavom
prema školi, požuri da kaže ono što je morao:
- Ima nas šest. Jedan je umro, jutros. A mi smo... mi već dugo nemamo šta da jedemo.
Govorio je tiho, polako, zaustavljajući se da predahne, a žena je u njegovim
nemoćnim, plašljivim riječima vidjela svu nevolju i tjeskobu koja je te bjegunce pritisnula u
nepoznatu kraju, u tuđoj zemlji.
Pošli ste pasjom prtinom, ali neka, pomisli zlurado, ničim dobrim niste nas zadužili. I
nama je bilo teško.
Ali ne reče to i ne pokaza šta misli, da li ih žali ili je ravnodušna prema njihovoj
nesreći (jedno nije mogla, drugo nije smjela) i učini se da je prečula što joj je taj mršavi
tuđinac rekao. Ali on je trepćući gledao u njene tvrde oči i osmjehnuo se u neprilici:
- Mi bismo platiti za hranu.
- I ja bih platila - odvrati žena mrko - a ako hoćeš, evo vidi da nemam. Dva dana smo
putovali. Šta smo mogli donijeti na sebi i na mršavom konjiću?
- Vjerujem - odgovori Marko tužno.
Postojaše trenutak neodlučno pa pođoše niz put, tromo i umorno mičući nogama.
Gledajući za njima suženih očiju i skupljenih usana, žena je razmišljala zabrinuto.
Koliko je čeznula za svojom kućom i za selom, a eto, tek što je stigla, još nije ni budžake
očistila, još nije ni strepnju utišala navikavajući se na ovo gnijezdo odakle je s mužem otišla
a sama se s djecom vratila, i već joj nesreća pala na glavu. Znala je da je ovi izgladnjeli
tuđinci neće ostaviti na miru. Vući će se oko njene kuće kao kurjaci, mršavi i olinjali,
nestrpljivi, zakrvavljenih očiju od gladi, a ona ne može da im da. I sama će pasti odboru na
teret. Privlačiće ih dim iz njene kuće, miris hljeba pod sačem, brizganje mlijeka iz kravljeg
vimena, i teško će se složiti njihova glad i njena sirotinja. - Ej, blago mjestu iz kog idu, a
teško onom u koje idu - uzdahnu nezadovoljno.
Kad je s djecom sjela za ručak, pred kućom se očuše spori koraci, i na vratima se
pojavi natmuren visok čovjek crne brade. Bio je to Frančeski. Promrsivši nešto kroz zube,
spusti se na prag i posmatraše ih ćuteći. Simku zaprepastiše njegove oči: sjajne kao u
vatruštini pažljivo su pratile svaki njihov pokret, dižući se i spuštajući za njihovim rukama od
zdjele do usta. Izraz lica mu je napregnut, i nervozan, nosnice lakomno raširene. Čučao je
malo pognut, kao spreman na skok, ali se nije micao i ništa nije govorio. Nemirno ga
pogledajući, Simka je osjećala kako joj zalogaj zastaje u grlu. Taj čovjek gladna pogleda tako
joj je smetao i toliko je bio težak, kao da joj je za vrat sjeo. Napunivši čanak, ustade i pruži
mu ga s drvenom kašikom.
- Na! - reče ljutito.
On uze čanak drhtavim rukama i poče da jede gladno, užurbano, dižući na nju s časa
na čas crne oči pokrivene dugim trepavicama. Kad pojede, diže se, reče samo jednu riječ na
svom nerazumljivom jeziku i izađe iz kuće.
Nasuvši luga u njegov čanak, Simka sjede na tronožac. Više joj se nije jelo.
- Kako gleda, i ruke mu dršću - reče djevojčica pošto se njegovi koraci udaljiše.
- Gladni su - odgovori Simka zamišljeno.
Poslije toga nije mogla da se smiri. Oprala je suđe, očistila dvorište, iskopala ispod
živice nešto zarđala i oštećena alata što je njen Vojin sakrio pred odlazak, pronalazila i
potreban i nepotreban posao, ali nemir je nije napuštao. Ponavljala je u sebi uporno: - Protiv
ovakvih je i moj Vojin ratovao, naročito kad bi se sjetila njihovih turobnih očiju ispaćena
izgleda. Smišljala je šta da uradi. Mogla je otići u Kusaču i prijaviti odboru. Ali do Kusače
ima tri sata dobra hoda, a šta će s djecom, kućom, kravom, s ono stvari što je sačuvala? Kud
ih vrag nije odnio na drugu stranu, već baš ovuda, mislila je ljutito. Ali eto, pored tolikih
džada po svijetu, oni su izabrali baš ovu koja ih je dovela na njenu vrećicu brašna, i sad su joj
kost u grlu, ni o čemu drugom ne može da misli. Doći će, sigurno, izvirivala je na vrata i nije
znala šta bi učinila ako ih glad natjera na njenu kuću. Djeca sjede uz ognjište, šćućurena, ne
usuđuju se da izađu, i uplašeno osluškuju hoće li čuti korake. Što vrijeme više prolazi, a njih
nema na pomolu kući, njen nemir sve više raste, kao da je željela da dođu, da zna na čemu je.
Činilo joj se da će biti najpametnije da po noći krene sa ovom svojom sirotinjom u Kusače,
da se riješi nevolje.
Ali ne stiže da se odluči, niti joj je bilo lako. Dva vojnika, a s njima i onaj jutrošnji
kome je dala da jede, dolazila su putem. Kako je lomila suho granje za vatru, uspravi se s
prućem u rukama kad ih ugleda. Oni se nisu osmjehivali, nisu izgledali zbunjeni, lica su im
namrštena, neprijateljska. Frančeski joj priđe i poče nešto da govori, ne moleći, kako Simka
zaključi po njegovu izrazu. To je naljuti. Razumjela je samo jednu riječ, kratku, oštru,
zapovjedničku: daj!
A to si naučio, pasji sine, pomisli bijesno, ali ne otvori usta.
Frančeski pođe prema kući a za njim ona dvojica. Simka ih prestiže, i ne zastavši na
vratima da im prepriječi put, utrča da zakloni uzdrhtalu djecu.
- Šta hoćete? - upita tiho i pomirljivo. Uplašila se njihovih mračnih lica i strašnih
izgladnjelih pogleda kojima su pretraživali kuću ne okrećući se na ženu. Nervoznim,
nesigurnim pokretima pronađoše brašno u vreći, nasuše u bakrač vode iz breme, podjariše
vatru i okačiše bakrač na verige. Činili su to grozničavo, dišući brzo i teško, sudarajući se od
nestrpljivosti, izgovarajući ponekad kratke riječi nalik na mumljanje, i ona nije smjela da
uradi ništa što bi ličilo na otpor. Ubili bi je, činilo joj se. Ali dok ne pokuša da odbrani svoje
dobro, ostaviće je na miru, i umirila se, čak je i s radoznalošću posmatrala ono što čine, jer
nikad takvu glad nije vidjela. Izgledalo je da će im oči iskapati u vrelu kašu, a jedan od njih,
bolestan i savijen, zgrabi drvenom kutlačom grumen pure i onako vrelu turi u usta, iskrivivši
se od bola ali ne prestavši da guta. Zaboraviše na so i na mast, Simka ih ne opomenu,
zaboravili, zaboravili, a so i mast se ne nabavljaju lako. Samo kad, nestrpljivi, skidoše bakrač
s vatre ne sačekavši da kaša izbaci ključ, umiješa se:
- Nije vam gotovo, jadni. Živo ćete jesti.
Niko ne obrati pažnju na njene riječi, i s bakračem iz koga se dizala vrela para,
izađoše iz kuće. Iza njih ostadoše tragovi njihove žurbe i gladi: prosuto brašno, prolivena
voda, rasut žar na ognjištu, ali ne prasnu od ljutine. Sjede na tronožac i reče:
- Malo ostane od čovjeka kad ga savlada glad. Uništiše nas, lutori.
Kad su Frančeski, bokser i Kalabrez otišli prema ženskoj kući, Jurini se uznemiri.
Prepirali su se prije toga, uvjeravao ih je da ne smiju učiniti nasilje, bilo bi opasno, sebe bi
doveli u bezizlazan položaj, čule su se eksplozije bacača iz brda na zapadu, partizani su
sigurno blizu, ali ona trojica odoše.
- Trebalo je da jedan od nas ode s njima. Učiniće kakvo zlo.
Marko je ćutao dok su se oni prepirali, sad kaza šta misli. Ni osmijehom ne ublaživši
golotinju istine, reče tiše nego što je obično govorio:
- Nama nije dala, oni će uzeti. I mi bismo uzeli da se nismo stidjeli da budemo
iskreni. A tamo nismo potrebni, nismo potrebni ni njima ni njoj. Njih ne smijemo spriječiti,
nju ne možemo zaštititi. Najgore je što shvatam i gladne ljude i siromašnu ženu, znam da joj
nije lako. A htio bih da jedem.
Tako je ovaj skromni i dobri tršćanski novinar, koji se tješio svojim poštenjem a bio
tužan zbog svoje plašljivosti, kratko objasnio sve pa čak i ono što je sam Jurim mislio a nije
sebi priznavao.
I zaista se obradova kad ona trojica donesoše ostatak hrane koji, i pored sveg
nastojanja, nisu mogli pojesti. (A nisu je sakrili kako je bokser htio, jer je lakomisleni
Frančeski bio velikodušan kad je sit, a mislio je da nije teško otići opet do žene i uzeti što
nađu.) Kad su s Edmondom podijelili ono što su dobili, ugodan zamor im prostruja tijelom.
Sad se moglo koliko-toliko normalno misliti.
- Da odemo do žene - predloži Jurini - objasnićemo joj.
Iz mnogih razloga on nije htio da izgube njenu pomoć i naklonost, i želio je da izgladi
Frančeskijev postupak kojim se on razmetao.
Nije im rekao da je jutros čekao na vratima, i da je poslije ispravio tu svoju
neodlučnost.
- Sad možemo - reče Marko jednostavno.
Simka ih dočeka mirno.
- Ja i doktor vas molimo da se ne ljutite što su naši ljudi uzeli hranu.
- On je doktor?
- Jest. Ljekar.
- A što su uzeli, šta možemo, glad očiju nema. Mislila sam i sama da vam spremim.
Učinilo joj se da je zaista tako mislila, sad je svejedno, kad su već uzeli.
Kradimice je pogledala u doktorovo blijedo lice na kome je titrao bolećiv osmijeh,
drukčije je izgledao nego oni jutros, možda zato što je saznala da je doktor i što nije oteo
hranu kao oni, ili što je zaista bio drukčiji. Mekši, ljudskiji: zato je i ostao gladan, pomislila
je, narugavši se i sebi i njemu.
- Sjedite - ponudi ih.
- Mi platimo - reče Jurini, želeći da popravi ono što se desilo.
- Ko ti je tražio da platiš? - uozbilji se Simka. - I čime da platiš? Kad bih i primila taj
vaš novac, kao što neću, šta bih s njim? Ništa ne vrijedi ni vaš ni naš. Sjedite vi lijepo i
odmorite se, a za plaćanje ne brinite. Platiće se svakom svačije.
Jurini se iznenadi i zastidje. Smela ga ta delikatnost koju nije očekivao, pa mu se
njegov postupak učini kao neukusno razmetanje, kao prevara koja je htjela da ima izgled
velikodušnosti, a on to nikako nije želio. Ali zaista, šta će ona s ovim ratnim novcem, koji je
imao vrijednost samo ako se daje s puškom u ruci. Na sreću, Marko je već vodio tih,
neužurban razgovor s domaćicom, pridobivajući neusiljenim osmjesima i djecu koja se nisu
više uplašeno okretala. I Jurini je mogao, neometan tuđim pogledima, da utiša nelagodnost
što ga je bila obuzela, i da se preda čudnoj razmekšanosti što je naišla talasom.
Vatra na ognjištu praskala je veselo, osvjetljavajući kuću i njihova lica nejednakim
titravim svjetlom, a iz užarenih grančica i plamena što se u rojevima iskara gubio prema
komjenu, zračila je ugodna toplina. Kao u polusnu, a opet budan za sve, Jurini je slušao
razgovor kakav odavno nije čuo, kakav nikad nije čuo. Ne trudeći se da razumije o čemu
govore, opijao se ljepotom riječi bez drhtaja, riječi bez straha, bez očajanja, zanosila ga je
muzika običnog, beznačajnog ljudskog razgovora. I kao da je stvari vidio iznutra, osjećajući
smisao koji dosad nije uočavao, mislio je: Tako ljudi treba da razgovaraju. I to je sve. Ništa
više ne treba.
Na banku su sjedjela djeca. Gledao ih je i mislio na svoju kćer.
Simka pođe za njegovim pogledom.
- Koga imaš kod kuće? - upita ga jednostavno, pokazujući više pažnju nego
radoznalost.
- Ženu i djevojčicu - odgovori Jurini, iznenađen pitanjem koje je pogađalo njegove
misli.
- Neka su ti žive - reče žena, pa zamislivši se dodade:
- Brdo s brdom se neće sastati, a živi ljudi se sastanu kad-tad. Samo s mrtvima
sastanka nema.
Ne dorekavši, zagleda se u vatru sleđena izraza, strana i odbojna, ukočena neznanim
bolom koji joj izmijeni lice.
- Mnogo ste nam zla nanijeli - reče neočekivano, polako, ne gledajući u njih, a u glasu
joj zazvuča surov prijekor i mržnja. Ali Jurini osjeti i nešto drugo, neku duboku patnju koja
se razbuktala u njoj kao vatra, samo nije uništavala tu ženu već je prijetila svemu oko nje,
pretvarajući se u neku mračnu snagu. Osjeti strah i poštovanje pred njenom ozbiljnošću.
- Ja nisam nikome zla učinio - reče iskreno, osjećajući neodoljivu potrebu da se brani
pred njom.
- Zašto onda bježiš?
- Dosta mi je rata, želim kući.
- Dosta ti je rata kad ste propali. A da ne propadoste, još bi ostao.
Jurini ne odgovori.
- Šta ćeš - uzdahnu žena - živa glava nešto vrijedi. Nije lako biti čovjek.
I diže se teško, kao premorena tim razgovorom.
- Ne ljuti se, svašta čovjek kaže, i ne misleći - reče ne gledajući ih.
Ujutro se Jurini probudi neraspoložen, s nejasnim osjećajem nečeg neprijatnog što ga
je tištalo. Znao je odakle potiče takvo raspoloženje, ali kad je htio da se približi činjenicama,
da ih razgleda i ocijeni, ničeg teškog nije vidio: žena je rekla ono što misli o svima njima,
uopštavajući njegov slučaj. A to što je rekla nije ni psovka ni uvreda, pa ipak ga je sjećanje
na to ispunjavalo neprijatnošću, gotovo stidom. Marko je govorio slično, ali ovo je drugo,
Marko je isto što i on a žena je žrtva, ne njegova, ali on nije bio na njenoj strani. Teško je biti
čovjek, mislio je s prijekorom, ženinim riječima, punim prezira i žaljenja. Surova je, šta ona
zna o meni? Ogorčena je, zla od mržnje, svi smo joj neprijatelji, svi jednaki. Ne može ona
znati da ja nisam isti kao ostali. Uostalom, njen način mišljenja ne može biti i njegov, i čudno
je što pamti ono što je rekla.
U učionici je svijetlo, sunce prodire kroz razbijen prozor.
Frančeski leži na podu, noge je digao na prevrnutu klupu. Prošla ga je klonulost i
histerija, opet je siguran u sebe. Razgovara s bokserom.
- Treba da krenemo dalje.
- Negdje ispred nas vode se borbe.
- Pokušaćemo da zaobiđemo i partizane i Nijemce. To su oni, sigurno, čujem topove.
- Ako ne uspijemo da prođemo?
- Ako ne uspijemo? Pa ništa. Ostaćemo.
- S kim?
- Kako možeš da budeš toliko glup, Luiđi. Da li bi ti ostao s partizanima?
- Ne.
- Zašto onda pitaš? Ostaćemo s Nijemcima. Možda je to jedino što možemo da
učinimo. A možda je i najbolje. Šta bih ja radio u civilu? Deset godina sam vojnik. Dobro se
razumijem u vojnički zanat. Ali s tim znanjem ne mogu se graditi kuće ni praviti cipele.
Deset godina su me učili da ubijam ljude. Za to su me plaćali, odlikovali, navikavali da se
ponosim. Pa dobro, ja se ponosim.
- Ako poginete?
- Vojnik misli samo na tuđu smrt.
- Meni je dosta vojske.
- Želiš da se vratiš na ring? Da razbijaš ljudima noseve?
- Želim.
- Kako možeš da se baviš tako glupim poslom, Luiđi?
Jurini ustane i pođe napolje. Jutro je bilo svježe. Na potoku, iznad koga se dizala laka
para, Marko se umivao nagnut nad vodom. Neprijatno ga taknu jedno osjećanje, koje mora da
zaboravi.
- Kakva je voda?
- Topla, ugodna, prijateljska.
Malo niže Edmondo se brijao, pjevajući tankim ali ugodnim glasom. Odavno nisu
čuli ovu vedru vojničku pjesmu, već godinama.
Neanche l muss non
vuol mangiar
la pagnotta militar,
signor caporal.
Ella mi fa mal,
la mi fa mal,
la mi fa mal...
Neanche l muss non
la vuol portar
la beretta militar,
signor caporal,
ella mi fa mal,
la mi fa mal,
la mi fa mal.
(Ni magarac neće
da jede
vojnički hljeb,
gospodine kaplare.
Zlo mi je od njega,
zlo mi je od njega,
zlo mi je od njega.
Ni magarac neće
da nosi
vojničku kapu,
gospodine kaplare.
Zlo mi je od nje,
zlo mi je od nje,
zlo mi je od nje.)
Smijali su se.
- Juče nije znao za nju.
- Zna za nju čim se smije - reče Marko. - Sad se osjeća slobodan. I sveti se.
I bez prelaza, kao da je to u nerazlučnoj vezi, dodade:
- Noćas nisam dugo zaspao. Bilo je hladno. I mislio sam na onu ženu.
- Zašto?
- Zbunila me. Ogorčena je. Ali nije samo ni to.
Jurini turi ruku u vodu.
- Trebalo bi da se obrijemo.
Htio je da prekine taj razgovor. Uzalud.
- Izgleda da se njoj lično nešto desilo. I kao da smatra da smo mi krivi za nesreću koja
je zadesila nju i njenu zemlju. Možda ima i pravo.
Jurini osjeti onu istu nestrpljivost koja ga je obuzimala kad god je Marko govorio o
svojoj stvarnoj ili zamišljenoj krivici.
- Zašto ti uvijek o tome govoriš? I da li uvijek samo govoriš?
Na to nervozno i pakosno pitanje Marko ne odgovori ni ozbiljno ni sa šalom, kroz
spuštene trepavice gledao je u čistu vodu potoka i u sićušne kamenčiće na dnu, razmišljao je
o nečemu. Jurini ne stiže da ga ponovo upita.
Iz šumarka niže škole iskočiše na put petorica naoružanih četnika, oprezno se
osvrnuše i priđoše Talijanima.
- Šta radite ovdje?
- Idemo kući - odgovori Marko, i osjeti kako to zvuči šaljivo.
- Ima li još koga u selu?
- Samo jedna žena, sa dvoje djece. U onoj kući iz koje izlazi dim.
- Partizani nisu nailazili?
- Nisu.
Govorili su brzo, zvjerajući oko sebe nestrpljivo i odoše prema Simkinoj kući, ne
oprostivši se.
- Mogli bi da budu opasni - reče Marko gledajući za njima. - Izgledaju stravično.
Jurini se osmjehnu:
- Kao mi.
- Da zovnem i ostale?
I pođe prema školi.
Saslušaše ga kiselo. Frančeski reče:
- Šta me se tiče! Neka rade šta hoće.
Pa ipak pođoše da vide. Bilo je i vrijeme doručku.
Četnici su ušli hrpimice i odmah zatražili da jedu.
Simka se naljuti:
- Šta ste napali na mene! Donijela sam nekoliko kila brašna, a sad treba da hranim sav
svijet koji naiđe. Okanite me se.
Visok četnik, sav izukrštan kaiševima, priđe joj sasvim blizu:
- Nemamo vremena za razgovor. Daj šta imaš.
- Kog vraga imam? I ja ću gladovati.
Četnik pođe polici iznad ognjišta gdje je stajao hleb zamotan u lanenu krpu, uze ga,
izlomi na pet dijelova i dade svakom po komad. Počeše odmah da jedu.
- Daj još štogod.
- Nemam. Pojeli ste djetinje. Nemam.
Marko, Jurini i Frančeski uđoše u kuću. Ostala trojica ostadoše pred vratima.
Visoki četnik ih pogleda i upita Simku:
- Ko su ti ovi?
- Bili su vaši.
- Pitaj njih čiji su.
- S nama, s nama da idete! - okrenu se Talijanima. - Mi partizane fik-fik!
Simka se nasmija:
- Pa što onda, jadni ne bili, zvjernjate tako uplašeno, kad ćete ih fik-fik? Eto, i vi
bježite, a njih zovete.
Negdje od Kusače ču se mitraljez. Četnici oslušnuše i zgledaše se. Prestavši da žvaće
i pokazavši zdrave bijele zube, četnik iskrenu ogromne bionjače i pođe put nje, istinski
naljućen.
- A, tako! Smiješ to da mi kažeš?
Marko stade pred njega.
- Šta hoćete? - upita neprirodnim glasom, zadrhtavši. Nije znao da li bi od uzbuđenja
mogao još štogod da kaže, nije znao ni šta bi učinio da ga je četnik odgurnuo i udario ženu.
Ali četnik ga nije odgurnuo, već stao začuđen, pogledao ga, malenog i blijedog, od izgužvane
kape do raspalih cipela, i čuvši opet mitraljeski rafal s onu stranu brda, okrenu se bez riječi i
pođe napolje. Ostali krenuše za njim.
Nasmijavši se, bogzna čemu, još nesmirenom Marku, smiješnoj situaciji, svima
njima, Frančeski izađe iz kuće.
Simka je psovala:
- I ono nekog zove! A ti - okrenu se Marku - šta bi uradio da te onaj udari? Bi li ti ovi
tvoji pomogli?
On sleže ramenima:
- Možda bi i pomogli.
- Ne bih rekla.
Poslije toga je bila prema Marku pažljiva i ljubazna na naročit, pomalo grub način.
Predusretala ga je sa šalom, ne štedeći ga, upitala za beznačajnu stvar, da mu pokaže da ga
primjećuje, odnosila se prema njemu kao prema čovjeku koji je zbog nje učinio više nego što
je mogao, više nego što je smio, i zato joj je postao bliži od ostalih. Znala je da je ne bi
zaštitio, ovako slab i mršav, izgledalo je kao da je dječak stao pred nju, nadvladavši strah, i
zato je bilo lijepo.
A on je htio da o tome više ne govore, bilo ga je stid što se uplašio. I upitao je:
- Imate li nekog u partizanima?
- Nemam.
I dodala, kao da nije htjela da kaže tako malo:
- Imala sam.
- Muža?
- Jest. Poginuo je.
I opet, kao i sinoć, u njenom pogledu oživješe nepoznata sjećanja, a na licu joj se javi
onaj izraz sleđenosti i gorčine kojom se odvajala od svega oko sebe. To je trajalo kratko, kao
sjena da je preletjela preko nje, a onda je digla oči u kojima je ostao samo trag patnje.
- Htjela bih nešto da te upitam. Da li bi doktor pregledao jednog bolesnika?
- Kakvog bolesnika?
- Ranjen je.
- Partizan?
- Našla sam ga kraj puta kad smo dolazili ovamo.
- Ko ga je ranio?
- Neka vam on kaže, ako hoće.
Ušli su u sobu i žena je zatvorila vrata drvenim zasunom.
Na drvenom ležaj u, pokriven grubim pokrovcem, ležao je mladić, u vatri, oznojen.
- Ne bojte se - rekao mu je Marko. - Mi smo vam prijatelji.
Mladić je odgovorio tiho:
- Ne bojim se, čim vas je ona pustila.
- Ko vas je ranio?
- Jedan od vaših.
- Vi ste nas slijedili kroz šumu?
- Jesam.
- Zašto?
Dok je Jurini prao ruke, mladić je škrto ispričao kako je bio kod kuće na bolovanju,
upravo se spremao da pođe u jedinicu, i pomagao je ocu da spremi drva za zimu, sjekli su
šumu iznad kuće. Tad su čuli pucanj, potrčali su i našli brata mrtva, ubili su ga ona trojica,
vidio ih je kako bježe. Sahranio je brata, ne zna zašto su ga ubili, može biti zato što se
odupro, nije dao posjek, tek su bili stavili da se suši. Pošao je za njima, htio je da ubije makar
jednog od one trojice. Prvi put ga je puška prevarila, drugi put je bio iznenađen, izgubio ih je
iz vida, izgleda da su zalutali, pa je on isprednjačio. Kad se vratio, susreo ih je na nezgodnu
mjestu, tad je i sam bio ranjen, pa se spustio u dolinu i čekao sakriven u šikari, mnogo je krvi
izgubio, nije mogao da hoda, mislio je da mu je došao kraj.
Bio je mlad, jedva ako je imao osamnaest godina. Kad je otišao u partizane? I zašto?
- Sreća njihova što je to bio dječak - rekao je Jurini.
- Šteta što je to bio dječak - rekao je Marko.
Mladić je ranjen u slabinu, s lijeve strane, izgleda da nije ništa oštećeno, samo se
metak zadržao u potkožnom tkivu. Trebalo bi operisati, a čime?
Snašli su se s onim što su imali, i uskoro je Jurini izvršio čudnu operaciju, oštrim
seljačkim nožem dezinficiranim plamenom vatre na ognjištu, bez skalpela, pinceta,
anestetika, gaze, vate, bez svjetla, čak i bez znanja, jer nije bio hirurg, želio je i sebi i mladiću
dosta sreće, ali tek kad se sve svršilo, dotle je činio samo ono što se moralo.
- Je li sve u redu?
- Jest. Mislim da jest.
Stavio je na ranu komade lanene košulje koju je žena isjekla.
Opravši ruke, gledao je u djevojčicu, oči su joj kestenjaste.
- Ličiš na moju kćerku - rekao je.
Djevojčica se nije uplašila. Upitala ga je:
- Je li ona bježala od kuće?
- Nije.
Poslije je ćutao, zamišljen.
Marko je bio uzbuđen, uznemiren, nešto je razmršavao u sebi, bez uspjeha, izgleda.
- Ne znam - govorio je - ne znam, ne znam.
- Šta ne znaš?
- Ništa ne znam.
- Na nešto se rješavaš?
- Sjećam se jednog vojnika, trebalo je da ide s nama u ovu zemlju kad je mobilisan.
Nije htio. Prijetili su mu sudom. Nije htio. Ako nas napadnu, pucaću, rekao je, a da ja njih
napadnem, neću. Osudili su ga na robiju.
- Zašto si se sad sjetio tog čovjeka?
- Nisam se sad sjetio. Ja sam mislio kao i on. Ali se nisam usudio da kažem, i postao
sam isto što i Frančeski, ili malo manje, svejedno. On je komandovao svojim fjamiferima, ja
svojim telegrafom. Velike razlike nema. Uzalud sam mislio da ima.
- I šta ćete sada?
- Ne znam. Teško je biti čovjek, rekla je ova žena. Bojim se da ću propustiti i
posljednju šansu.
Oko podne zateče pred Simkinom kućom sve drugove. Čekali su ručak. Edmondo je
granom čistio dvorište, a ostali su sjedeli i žmirkali pospano. Uz plot je čučao Kalabrez,
isušen, smežuran, utonuo u izgužvano odjelo koje mu je sad bilo preširoko. Savladao je
bolest, iako je još žut i slab, iako mu je pogled nesabran. Ali na kašiku i limenu porciju nije
zaboravio, držao ih je u ruci.
Kao da je samo njega čekao, Frančeski poče da govori kako će poslije ručka krenuti
dalje.
- Kuda? - upita Marko.
- Dalje.
- Nijemcima?
- Možda mislite da me spriječite?
- Ne mislim.
- Ko će sa mnom?
Bokser se lijeno javi.
- A drugi, Edmondo? Lodoviko?
Ćutali su i žmirkali zbunjeno.
- Oni će s nama - reče Marko.
- Ko ste to vi?
Ko smo to mi? Mi smo oni, drukčiji smo, oni se bore, pozivaju ljude, a on ni sebe ne
može da ubijedi. Ne treba ispustiti šansu, ničim se više ne bi mogao braniti, ovaj ga je
natjerao da se odluči. I bez potrebe uzbuđen, poče da govori o onome što je od juče prevrtao
po glavi. Sve više uvjeravajući sebe što je uvjeravao druge, uspio je da zaboravi na teškoće i
opasnosti o kojima mu je govorila noć, pa se razvedri i oduševi, drukčije ne bi mogao da se
odluči. A i dan je blistao, sunce je veselo sjalo, više je dobrih ljudi oko njega nego
bjesomučnih. Ali ne pomenu te razloge koji su njemu pomagali, već prostu logiku i očevidnu
korist: Nijemci će sigurno izgubiti rat, to ne vidi samo budala. I kad već moraju nekome
prići, a moraju, sami opstati u tuđoj zemlji ne mogu, onda će prići partizanima.
Ostali se ne oduševiše. A Frančeski, sjedeći na panju, diže glavu prema Marku i upita
ga svladano mirnim glasom u kome se osjećala mržnja:
- Mislite li to ozbiljno?
- Sasvim ozbiljno. Zašto se čudite?
- Bojim se da nisam dobro čuo.
- Odlično ste čuli.
- Priznaćete da je prijedlog u najmanju ruku neobičan.
- Za vas možda. Vi ste ubijali ljude u ovoj zemlji.
- Ja sam ratovao u ovoj zemlji.
- Ubijali ste i bez ratovanja. Dok smo bježali ovamo.
- Vi ste komunista?
- Zašto vas to zanima? Šta onda ako jesam?
- Ništa. Dobro je znati.
- Šteta što saznajete tako kasno. Nije mi se isplatilo da vam kažem ranije.
- Nikad nije kasno.
- Kasno je, gospodine poručnice.
- Ko vam je rekao da sam nekog ubio?
- Zar je to važno?
- Iskoristite priliku. Partizani su blizu, možete da me prijavite.
- Nikakva šteta ne bi bila.
Frančeski ne odgovori. U očima mu zasja opasna vatra, ali on je sakri dugim
trepavicama.
Kad iz kuće izađe Jurini da opere ruke na dvorištu, Frančeski se pažljivo zagleda u
Simku što mu je polivala i u djecu koja su stajala na kućnim vratima.
- Kako vidim, imate pacijenta - viknu doktoru.
On ne odgovori.
- Mogu li da pogledam?
Ušao je i pošao prema kući.
Marko mu je prepriječio put, manje uznemiren nego juče. Ovog čovjeka je mrzio. Ne
smije da uđe u sobu, možda je nešto posumnjao, namirisaće ga njuhom ubice. I sam je kriv,
šta mu je trebalo da govori o ubistvu? Mora ga spriječiti da učini nešto u ovim posljednjim
časovima što su zajedno, posljednjim, i nikad više zajedno.
- Odlazi! - rekao mu je bijesno.
Fračeski se promijenio u licu i prišavši mu nadohvat ruke, udario ga pesnicom u
bradu iz punog zamaha. Iznenađen, nepripremljen, slab, Marko zatetura unazad i dočeka se
na zid kuće, pa pođe prema drvljaniku u koji je bila zabodena sjekira, Frančeski podiže
automat, i doktor zaprepašten, ne stigavši da išta uradi, vidje kako cijev bijesnu na suncu, i
kratak rafal ga zagluhnu. Marko se trže, desnom nadlanicom pritisnu prsa i zgrčivši se, poče
da se priginje gornjim dijelom tijela, pa naglo klonu i pade licem na zemlju.
Jurini pritrča i okrenu ga. Na zelenoj bluzi izbiše tri crvene mrlje, rascvjetavajući se i
rastući strašnom brzinom. Preko požutjelog mršavog lica tekao je tanak končić. Otkopča mu
bluzu, razdera pocrnjelu okrvavljenu košulju i otkinutim prljavim komadima poče da
zatiskuje rane iz kojih je krv navirala kao iz tri živa vrutka.
Ali Marku ništa više nije bilo potrebno.
Simka se nagnu nad njim.
- Šta to bi, zaboga? - reče zaprepašteno.
Jurini ne odgovori. Pogleda za Frančeskijem i bokserom koji su odmicali niz drum, i
spusti glavu.
Žena ne upita ništa više. Kleknula je pored Marka i gledala kako mu damar iznad
mršave ključnjače bije tiho, sve tiše i lakše, sve nevidljivije, sve rjeđe, i bi joj žao ovog
čovjeka što umire neožaljen u tuđoj zemlji.
Nije shvatila zašto su pustili da ona dvojica mirno odu, ali ih ne prekori. Doktor je
utučeno stajao nad mrtvim čovjekom koji je živio bez hrabrosti a umro kad je htio da se
oslobodi straha. Kalabrez je gledao u mrtvaca i mičući žutim usnama govorio bezglasnu
molitvu. Edmondo je gužvao kapu, kao izvan sebe.
- Htio je da ostane ovdje - rekao je odsutno - ali ne ovako.
Jurini pogleda u dolinu pod sobom i u selo što je ćutalo obliveno tihim jesenjskim
suncem, mirno i nepokretno. Samo iz jedne kuće dizao se dim u vedro nebo. Na dvorištu je
stajala žena u bijeloj rubini.
Pratila ih je do ruba šume i tu su se oprostili. Jurini se osvrnuo na svježu humku na
rubu razgrađenog groblja.
I žena je pogledala:
- Ako mu kadgod vidite ženu i djecu, recite da sam ga ožalila mjesto njih. Biće im
lakše.
Nisu razumjeli njene riječi. Ali su osjetili mekoću njena glasa i ljudsko saučešće koje
ni tuđi jezik ne može sakriti.
- Zbogom - opraštao se gledajući je pred kućom iz koje se dizao dim.
Pred njegovim očima talasala su se oštro osjenčena brda, gorio je ruj prostranih šuma,
blještali su bojom raskošni prošarci nekošenih livada.
Ova tuđa zemlja nije mu više izgledala strašna, nije ga više ispunjavala
nespokojstvom, možda i zbog one žene što je u dugoj bijeloj rubini još stajala među pustim
kućama.
[1951.]
II
ČIK
U koritu dubokog potoka je mir. Iznad visokih strana su livade i tišina. Nad nama
nebo bez oblaka i vrelo sunce.
Daleko, kao u nekom drugom svijetu, čuje se huk grada i potmula lomljava rudničkog
vitla. Negdje, bogzna gdje, umire nečiji nekoristan zov.
Ovdje, u koritu, potok, ispijen vrelinom ljeta, žuborka tih, nečujan već na ivicama
obala obraslih gustim, neprolaznim šipražjem.
Ležimo na sitnom, mekom pijesku, obamrli od vrućine, osjećamo ugodnu nemoć
kako lazi po nama kao slast. Jutros smo prokrstarili naš mali kanjon, pun sjena i sunčanih
bljeskova, pretražili potok do krajnje granice koju smo odredili svome carstvu. Vratili smo
se, kao uvijek, od okuke, iza koje naš potok umire, ulivajući se u rijeku koja sapire svu
gradsku prljavštinu. Iza te okuke osjeća se neugodan zadah kanare, gradske klanice, i čuje se
graktanje gavrana koji u plitkoj krvavoj vodi čerupaju klanične otpatke.
A u našem potoku je čisto. Miriše na johovo i vrbovo korijenje. I na ribe. Ribe su
malene. Možda se velike kriju od nas, zavlače se, valjda, u nedostupne škalje kad čuju
bućkanje naših bosih nogu po virićima i sićušnim maticama. Zato mi u vreću od sargije
hvatamo samo čikove i kleniće. Ali im ne poklanjamo život zato što su mladi i sitni.
Danas smo se vratili iz lova s dva velika vrbova pruta na kojima su visile ribice
probijenih crvenkastih škrga. Kod naše skrivene špilje smo stavili nizove u vodu, prutove
pritisnuli kamenjem, i uzverali se do otvora što smo ga proširili u škriljcu, da se sva družina
mogla smjestiti.
To nam je najmilije mjesto u potoku. U špilji je polutama. Po nama lelujaju zeleni
odbljesci granja što zatvara nevelik okrugli otvor. I prohladno je, kao u podrumu.
Tu smo sami, skriveni od ljudi, prepušteni mašti koja nas odvodi u daleke, meke
predjele sna, u zemlju priča, za koju nismo ni od koga tražili pasoš. Sve što smo tu rekli,
imalo je naročit smisao, dobijalo je dubinu našeg straha i naših čežnji. Možda zato nismo na
tom mjestu nikad govorili skarednosti. I nismo govorili glasno.
Jutros nam je Musto, najstariji i najspretniji među nama, pričao o rudaru koji je tri
dana ostao u zatrpanom rudničkom oknu, po mraku i vodi bauljao hodnicima, kucao u sve
zidove, dozivao pomoć, i plašio se svoga glasa što mu se vraćao, potpuno osijedio za tri dana
i tri noći, četvrtog jutra izvučen polumrtav i nijem.
Nikad Musto nije pričao priče o vilama i vješticama, iako je slušao kad su drugi
pričali. Uvijek je govorio o ljudima oko sebe, sav od ovoga svijeta, ali je vjerovao da se u
rudnicima pojavljuje duh mrtvog rudara, koji luta hodnicima s rudarskom lampom, i tiho, bez
riječi, mimoilazi kopače po oknima. Pričao nam je i o tome, jutros, tihim, ozbiljnim glasom.
Jeza nas je podilazila.
Mali Čik je poblijedio od straha.
- Hajde da izađemo - rekao je, ne gledajući nas.
Sitan je i mršav, velikih očiju, ispod kojih su uvijek utisnuti tamni kolutovi. Plašljiv je
i nespretan. Išao je za nama pokorno, kao da se uvijek boji da ga ne otjeramo, slušao nas sve
redom, i nikad nije imao svoje mišljenje. Prezirali smo ga.
Na pijesku pržimo ulovljenu ribu. Nataknute na dug vrbov prut, cvrče uz vatru.
Ražanj okreće Čik, zato što je najmanji i najslabiji, i zato što je vrućina. On to radi ćutke,
poslušno i predano, jer se boji da štogod ne pogriješi. Oči su mu tužne i umorne, ali vješto
vrši svoj posao: jednom rukom vrti ražanj, a drugom podstiče vatru i nabacuje šiblje koje
smo sabrali. Niz mršavo lice teče mu znoj. A onda se okreće nama, i kaže nesigurno:
- Mislim da je gotovo.
Musto lijeno ustaje, prilazi vatri i podiže pocrnjeli štap na kojem su se zgrčile
zarudjele ribe.
- Gotovo je.
Snizao je ribe na nekoliko listova repuha, začinio ih solju, i počeo da dijeli.
- Vi ćete ručati kod kuće - kaže trojici od nas.
I kad mi potvrdimo, on nam odvoji sasvim mali dio. Nama je to zabava, većini ručak.
Jedući polako i pažljivo, kao da štedi, Musto gleda u Čika koji bez volje gricka bijelo
riblje meso rijetkim zubima.
Mustine oči su zelene i sjajne. I uvijek ozbiljne.
- Jesi li bolestan - pita Čika.
Čik se zagrcnuo, zatreptao tužnim očima bez sjaja, i nije odgovorio. Samo je slegnuo
ramenima.
A Musto ćuti, jede ribu i baca izgorjele repice u potok. Gleda u svoje velike, krive
nožne prste, i kaže:
- Juče sam nosio korpu s pijace jednoj bolničarki u bolnicu. Kad zavirim kroz prozor,
a ono djeca. Sva jednako obučena, ošišana, kreveti bijeli, pod se sija. A opet nekako tužno.
- Kažu da se tamo jede triput na dan - kaže Braše.
- Pa šta onda? Opet je tužno. Ima li tamo ovo? - pokazao je Musto rukom oko sebe.
- Nema.
- E pa, vidiš!
Čik je ispržio ostatak ribe, i za trud i vrućinu dobio klenića viška. Musto je tako
odredio. Možda i zato što je mali bolestan.
A onda se lijeno dovlačimo do vira, nožnim palcem dodirujemo plićak, pa se s
divljom odlučnošću bacamo u mlaku vodu. Voda nas oživljava. Vrištimo. Klupko tamnih
dječijih tijela uzburkava vir.
Samo Čik sjedi na pijesku.
Nešto niže, na malom brzaku, kupaju se golubovi, bijeli i šareni. Ne plaše se naše
vriske. Lepršaju oko matice, ne dižući se visoko, ispruživši crvene nožice spuste se na kamen
pa, šepureći se, zagaze u vodu, kljunićima piju, istežući okrugle pernate vratove, rastresaju
krila brzo i radosno, udaraju njima po grguravom, srebrnom brzaku, prskajući oko sebe roj
sjajnih kapljica, ružičastih od sunca.
Čik gleda u golubove, i smiješi se. Zaboravio je i na pečenu ribu. Zanijela ga je ta
radosna igra.
Baš tada su se čuli nečiji brzi koraci obalom, i niz pješčanu padinu se sasuljao čovjek,
spustio se po najvećoj strmini, podigavši žutu prašinu za sobom. Disao je teško i šištavo kad
se zaustavio na pijesku. Usne su mu modre. Uvijek je tako disao i izgledao iznuren kad bi se
umorio. Ostalo mu je iz rata, od trovanja gasom na Pijavi.
Musto je istrčao iz vode.
- Šta je, Džemo?
- Goni me policija. Ako naiđu, recite da me niste vidjeli.
Govorio je brzo ali teško, kao da se spoticao. Gledao nas je nemirnim plavim očima,
išaranim krvavim žilicama.
- Ništa nisam učinio.
- Ne brini - odgovorio je Musto za sve nas.
- Hajde u našu špilju. Čekaj, ja ću ti pokazati!
Otrčali su niz potok, osvrćući se. Džemo je disao teško, mokra košulja mu se
zalijepila za široka pleća, zaplitao je nogama, i Musto ga je uhvatio ispod ruke, da mu
pomogne.
Kad se Musto vratio, crnim bosim nogama je izbrisao trag njegovih stopa u pijesku.
- Igrajte se, vičite! Kao da ništa nije bilo! - naredio nam je.
A onda je objasnio:
- Tražio je u opštini, invalidsko uvjerenje, pa mu nisu dali, a on im pošteno skresao.
Onda došli policajci, htjeli da ga zatvore, te on jednoga dobro mazne po ćupi, i pobjegne.
I dodao zamišljeno:
- Ako bi ga sad uhvatili, ubili bi boga u njemu.
Čekali smo, strepeći.
Igrali smo se, mrtvo, bez oduševljenja, po dužnosti, gledajući neprestano na ivicu
obale, da su nas oči boljele od nebeskog plavetnila što je titralo nad nama.
I došli su.
Najprije su se pojavile njihove bijele kape sa štitnikom, pa crvena lica, a onda duge
sablje koje su držali u ruci, da im se ne zapliću u noge dok trče.
Pogledali su niz pješčar, i bez riječi se spustili našom stazicom.
Evo ih pred nama.
Jednog poznajem. To je strašni Čizmić, uhranjen, ogroman, jak. Drugi je nepoznat,
tankih, srditih usana.
U vodi sam do grla, a osjećam kako se znojim od njihova pogleda. Kočim se od
straha.
- Je li otišao niz potok? - pita Čizmić, pažljivo gledajući u naše oči.
- Ko? - čudi se Musto.
- Znate vi dobro ko. Ovamo je otišao.
- Mi nikoga nismo vidjeli.
- Pobjeći će - nestrpljivo je rekao drugi policajac. - Nema kud nego niz potok.
Potrčali su kroz vodu, kvaseći pantalone. Bili su to marljivi i savjesni policajci.
- Pazi da ga ne nađeš! - rekao je Musto, ne nasmijavši se.
Izraz lica mu je napregnut i uznemiren, oči sjajne i oštre.
A ja počinjem da drhtim. Noga na kojoj stojim trese se kao šibljika.
Mali Čik, blijed kao pijesak na kojem sjedi, prestravljeno gleda prema šipražju u uvali
potoka, gdje su nestali policajci. Tanka donja usna mu nezadrživo drhti. On je pritiskuje
pesnicom desne ruke.
Teško prolaze ti strašni minuti.
A onda se policajci vraćaju. Sami. Nisu ga našli.
Odahnuli smo.
Na Mustinom licu pojavio se jedva vidljiv osmijeh. Ali je dobro sakrio radost, jer su
nam se policajci približili.
Zastali su i gledali nas netremice.
Čizmić lupka prstima po sjajnoj metalnoj kopči svoga opasača, udara se sabljom po
mokrim nogavicama.
Ja strepim od njegova pogleda, osmjehujem se zbunjeno, okrećem glavu, nalazim ma
kakav posao da zaposlim ruke koje vise mlitavo i izdajnički. U očima su zeleni i crveni
odsjevi od sjajne kopče na kojoj plamti sunce.
- I tako, nećete da kažete? - pita Čizmić polako. Ne viče, ali u ustišanom glasu je
prijetnja. Uskoro će početi da viče.
- Pa? - pita istim glasom, koji čeka. - Kuda je otišao?
- Ovuda niko nije prošao. Bogami! - kune se Musto tako sigurno i uvjerljivo da se u
meni rodila nada kako će mu povjerovati. Želio sam to od svega srca, najviše zato da se
prekine nepodnošljivo mučenje. Bojao sam se da ću zaplakati ako ovo još malo potraje.
Čizmić je pogledao Mustu, i pozvao ga prstom:
- Izađi!
Musto je izašao iz vode bez oklijevanja i stao pred policajca, cijedeći mokre gaće.
Čizmić ga je uhvatio za mišicu, da mu ne pobjegne.
- Kuda je Džemo otišao?
- Ovuda nije prošao. A ako ne vjeruješ, traži!
Gledao mu je ravno u oči.
- Nemoj da lažeš! Izvući ćeš takve batine, da ćeš me zapamtiti za cio život!
- Zašto? Šta sam ti skrivio? I šta se mene tičeš i ti i taj što ga goniš!
Policajac stisnutih usana gadno je opsovao i zamahnuo rukom da ga udari po mokroj,
raskuštranoj glavi, ali ga je Čizmić zadržao. Divlje oči dječakove govorile su mu da udarac
ne bi pomogao. Nemarno se okrenuo i pogledao nas pažljivo.
Pogled mu se zadržao na Čiku.
Prišao je i čučnuo pored njega.
- Hoćeš li ti da kažeš, mali?
Čik nije skidao uplašene oči s policajca, kao da je gledao zmiju. Ali ništa nije rekao.
- Ustani! - rekao je Čizmić.
Čik je ustao tromo, nerado.
Čizmić mu je zabio tvrde prste u rame. Ispod ključnjače su se ugledale duboke rupe.
Mališan se iskrivio od bola. U ruci je držao nepojedenu ribu.
- Hajde, kaži! - požuruje ga Čizmić. - Kaži, gdje je? Vidim ti po očima da znaš. Ako
nećeš da kažeš, odvešćemo te u zatvor, prebićemo te, oca ćemo ti uhapsiti...
- Nema on oca - doviknuo je Braše.
- Onda majku, braću, sestre. Hoćeš li reći?
Čik uzalud miče usnama. Ne može da govori.
Čizmića je uhvatio bijes. Zgrabio ga je rukama za šiljata ramena i tresao nemilosrdno.
- Kazaćeš ti meni! Govori! - dreknuo je odjednom tako jako da je uvala zazvonila.
Niz prašnjave Čikove noge procurio je tanak mlaz, ostavljajući prljave tragove. Od
straha.
Policajac je izvadio sablju. Sječivo je bljesnulo na suncu.
- Da ga probodem? - upitao je drugoga.
- Bodi, sunce mu razbojničko!
- Ne smijete vi njemu ništa! - zaprijetio im je Musto.
Ljutiti policajac je hitro priskočio da ga uhvati, ali se Musto kao lasica prebacio preko
potoka i dohvatio se šipražja druge obale.
- Pustite ga! Šta vam je dijete skrivilo? - vikao je bijesno, više sokoleći Čika da ne
izda, nego da ga spase od mučenja.
Ali je bilo kasno.
Smrtno uplašen, izbezumljen prijetnjama, iskrivljen od bola, Čik je, gluh za Mustina
bodrenja, digao drhtavu ruku i pokazao niz potok.
- Gdje? Gdje? - pitao je Čizmić živnuvši.
Čik je šaptao nešto što se jedva čulo, ali su se policajci zadovoljili tim šapatom.
Ostavili su premrlog dječaka i potrčali prema špilji.
- Džemo, bježi! Izdali su te! Bježi, eto šintera! - vikao je Musto, trčeći obalom.
Čule su se njegove psovke i udaranje kamenja kojim je gađao policajce.
Nekoliko trenutaka napregnute tišine, a onda su iz uvale do nas doprli glasovi slični
režanju, nečije stenjanje, lomljenje granja, pa udarci i prigušen jauk.
I eto, gotovo je. Vode Džemu.
Policajac ljutitih usana vješa žilu o zglavak ruke i poduhvata Džemu pod mišku.
Džemo ide pognute glave. Široka prsa mu se nadimaju od naporna, šištava disanja.
Tukli su ga. Na čelu su mu dvije poprečne krvave masnice, košulja poderana, nadlaktica
zguljena. Ništa ne govori, nikoga ne gleda. I kao da mu je svejedno.
Ali kad je došao do nas, zaustavio se za trenutak i digao oči.
- Izdali ste me? - upitao je, iskrivivši usne koje su već počele otjecati.
Rekao je to više gorko nego ljutito.
Ništa nismo odgovorili.
Policajac ga je cimnuo, držeći ga za mišicu, i on je pošao. Uspeli su se puteljkom, i na
rubu obale lebdjeli časak ogromni, u nebo propeti, i izgubili se odjednom, kao da su propali u
zemlju.
Sjedili smo na pijesku, bez riječi.
Čik je sjeo, koljena ga više nisu držala.
Musto se vratio, natmuren.
- Dušu će u njemu ubiti - kaže mrko, i prenosi prijeteći pogled tvrdih očiju na Čika
koji sjedi na pijesku, onemoćao, i gleda izgubljeno u plitku maticu.
Musto je pošao prema njemu, ne žureći.
Pošli su i drugi.
Oko mališana se zatvorio krug.
On je mučenički pogledao u Mustu, pa u ostale. Lice mu se zboralo, kao da će
zaplakati, podigao se na koljeno desne noge. U pogledu mu je pseća pokornost. Tužne oči su
molile za milost.
Zadrhtao sam kad sam vidio te oči, žalosne, uplašene, izgubljene. One su vidjele sve,
a opet su se nadale. Uporno su nastojale da uhvate nečiji blaži pogled, da izazovu makar i
trun samilosti prema njegovu strahu, da smekšaju nemilosrdnost kazne koja mu se
neumoljivo približavala. Ali milost nije vidio u tim surovim očima, i odjednom je klonuo.
Nije promijenio stav, nije se pomaknuo, samo su mu se mišići opustili, ruka se objesila
mrtvo.
Prvi ga je udario Musto, a onda ostali.
Ja sam stajao po strani i drhtao možda više nego Čik.
- Žališ ga? - upitao me Musto, prijeteći. - Ili se čuvaš, da bi nas mogao prijaviti?
- Ne... - promucao sam, ne znajući šta da kažem.
- Hoćeš li da prođeš kao i on?
Grubo me gurnuo prema Čiku, i ja sam ga dohvatio dlanom po oštrom bridu mršave
plećke. Taj dodir mi je ostao na dlanu kao vrelina i kao ubod. Gotovo me grč hvatao od
njega.
Čik je pao i još jednom digao glavu. Niz žuto čelo mu je tekao tanak mlaz krvi. Od
udaraca, možda, ili od kamena na koji je pao.
- Dosta! - rekao je Musto. - I ako ikad više dođeš ovamo, čuvaj se!
Čik je ležao s glavom zabodenom u pijesak. Mršave plećke su mu se micale kao dva
podsječena krila.
Ostavili smo ga samog zgrčenog, sa zgnječenom ribom pored njega, i ispeli se na
obalu.
Okrenuo sam se, a on je još ležao u istom položaju, samo mu se cijelo tijelo treslo.
Jecao je, jedva hvatajući dah.
Dlan mi je gorio od uboda njegove mršave plećke. I odozgo se vidjelo kako se miču
kao dva patrljka krila. Bio je jadan, usamljen, bespomoćan.
Nisam se pitao da li je kriv. Kriv je. Pa ipak sam klonuo od žalosti, i stegao sam grlo
da ne zajecam kao i on.
[1950.]
IZLET U ŽIVOT
Kad sam upitao oca da pođem na put s kočijašima, učinio sam to sa stidom i strahom.
Izgledalo mi je suviše slobodno to što tražim, nekako nerazumno, čak nepristojno, ličilo je na
avanturu pred kojom sam osjećao slatku strepnju. Ne bih znao da objasnim svoju želju,
zbunio bih se i odustao kad bi otac htio da joj sazna korijen. A bojao sam se i da me ne upita
ko me nagovorio, ne bih se usudio da slažem ni da kažem istinu. Njegove oštre oči, plave i
vrele, s nastrešnicama prijetećih obrva, znale bi da odluku nisam donio sam, a natuštile bi se
kad bih rekao da me mladi kočijaš Asim pozvao na put. I zvao s oduševljenjem.
- Vidjećeš - govorio je vatreno. - Vidjećeš kako je lijepo.
Bio je zanimljiv i drag, drukčiji od ostalih kočijaša, tih i vedro zamišljen. Pričao je
čudne priče o djevojkama, o putovanjima po noći, usamljenim hanovima kraj drumova.
Govorio je o svemu, ništa ne skrivajući, ali njegove riječi nisu bile skaradne, bile su slobodne
i čiste, i začudio bi se kad bi u slikama koje mi je otkrivao neko našao štogod sramno.
O životu, meni potpuno nepoznatom, pričao je nekako naročito. Zvučalo je vedro i
pobjedonosno.
Krili smo od drugih te naše razgovore, bila je to naša tajna, najviše smo voljeli dugi
stajski tavan pun sijena, naročito kad je po crijepovima iznad nas pljuštala kiša. Slušao sam
ga utišan, zanesen, bojeći se da kažem ijednu riječ, da ne bih prekinuo taj šum dalekog
opojnog života.
A sad je, eto, trebalo da i ja pođem u taj svijet.
Ovo ovdje nije svijet. To je kuća, poznata od dna do vrha, veliko dvorište i vrt u čijim
sam sjenkama maštao o životu izvan ovog bezopasnog vidokruga, prašne knjige što su me
ispunjavale strašnim uzbuđenjima i željom za širokim prostorima, duge staje s jakim
mirisima kožnih amova, konjskog znoja i đubreta, i neobičnim pričama kočijaša uveče, u
sumrak, pod širokim dudom, sve blisko, drago, iako pomalo dosadno, nedovoljno, suviše
tiho, zaštićeno. A tamo negdje je život, uzbudljiv, pun doživljaja, neobičnih susreta, šaren i
bogat koloplet zanimljivih događaja. Zato je moja molba bila pomalo pobuna, otkidanje.
Ispalo je, međutim, sve jednostavno. Uzalud sam se plašio i strepio, otac je odmah
pristao. Bio je zdrav, tvrd i neranjiv, i smatrao da svi ljudi treba da budu takvi. Naročito
njegova djeca. Čuo sam kako je rekao majci (njen glas nisam čuo, ona je svoja strahovanja
saopštavala tiho): - Neka ide, neka sve vidi. Neće živjeti na oblaku, već na zemlji, među
ljudima.
A u rano jutro, kad sam se popeo u kola, još sanjiv, našao sam dva meka ćebeta na
oštroj kostrijeti, i zavežljaj sa hranom, ne znam čijom rukom stavljen. U mraku, pod nebom
punim jutarnjih zvijezda, neprobuđen i nerasanjen, nejasno sam vidio kako se motaju sjenke i
čuo kako zvone utišani ljudski glasovi i o kaldrmu udaraju konjska kopita, mutno osjećajući
kako se dešava nešto značajno i lijepo.
Bio sam budan kad je kočija krenula, čuo sam oštar, vedar zvuk bronze s čela
karavana, a onda sam zaspao na mekom ležištu od sijena.
Probudilo me sunce, ljetno, vrelo. Pržilo je prašnjav drum što se bijelio pred nama i
za nama. Bio je to kraj koji sam još poznavao. Malo naselje, crkva s visokim zvonikom i
ogroman hrast.
Poslije toga, sve je nepoznato.
Osvrtao sam se poslije i očima tražio crkveni toranj i visoki hrast, tu granicu svoga
svijeta.
Ali tuđi svijet je pust. Nesnosno bijel put od koga oči bole, turobne kuće kraj prašnog
druma ili u pristrancima, ćutljive mračne šume u daljini, pljesnivi i mrgodni stari hanovi pred
kojima zastajemo ili ne zastajemo.
Počinje da me obuzima tuga. Ne znam zašto. Gubim jutrošnji osjećaj da se ništa bitno
ne mijenja, da jedan dio kuće putuje sa mnom, počinjem da prepoznajem tuđinu.
I ovi poznati ljudi što putuju sa mnom drukčiji su nego kod kuće. Ćutljiviji su,
zlovoljniji, kad progovore, svađaju se i viču ljutito.
Asim lijeno odmahuje bičem, kao da goni muhe s konja. Ćuti i njegov otac, stari
Kreho. Kreho nije bio star, ali to sad znam. Imao je četrdeset i nekoliko godina, a to je za
mene bila duboka starost. Oči su žive, sjaktave. Kako su gorjele te oči! Palile su se kao
sijalice, kao da se u njemu svaki čas okretao nevidljivi prekidač, označavajući neko unutarnje
buktanje koje je pogled odavao. Sad je i on kunjao.
Kod nekog hana ili magazina kraj puta sišao bi s kola, govorio nešto s nekim
nepoznatim ljudima, objašnjavao se, svađao, ostavljao prazne vreće. To su bila sabirališta
žita koje ćemo pokupiti pri povratku.
Kad se vraćao u kola, razbuđen, pokušavao je da govori, ali nije uspijevao. Nije
mogao da se zagrije pričajući dvanaestogodišnjem djetetu. Sina nije ni računao. Sa sinom ne
može da priča. A kad mu je dojadilo ćutanje, sišao je i sačekao druga kola, Ađulova.
Znao sam da će na Ađulovom širokom sjedištu od sijena poteći sada živi furmanski
razgovor, živ i slobodan, koji me oduševljavao i zaprepaštavao.
A znao sam da će i Asim početi svoju priču kad je Kreho otišao. Znao sam i o čemu.
O Marici.
Marica je u Kalesiji, gdje ćemo noćiti, i zato on Kalesiju tako često pominje.
Osamnaest mu je godina. I njoj. On priča o ljubavi oskudnim riječima, ali je mnogo
topline u njegovu glasu. Pita me da li znam šta je ljubav. Znam, kažem. A ne znam.
Naslućujem, ali ne znam.
Asim gleda u brda pred nama. Još ono, pa ono, pa još jedno, a onda - Kalesija. I
Marica. Mijenja se kad o tome govori. Debele usne mu se skupljaju, oči se široko otvaraju,
čežnjive, glas mu je tiši.
I ja očekujem Kalesiju, i Maricu, i ljubav.
Mrak je naišao kao iznenađenje. Kao da prvi put od postanka svijeta pada noć, i stvari
postaju ono što nisu, gube poznate oblike. Blizu i daleko je isto. Ništa.
Zapaljeni fenjeri, obješeni na zadnji kraj srčanica, njišu se bespomoćno.
Obespokojava to žuto njihanje.
Sve oko mene je umorno, kao i ja: frktanje konjskih nozdrva, svjetlucanje zvijezda,
dozivanje kočijaša. Glasovi su im duboki, mukli, razdraženi.
Još je gore kad se karavan zaustavlja kraj korita s vodom, da se konji napoje:
odjednom sve prestaje da živi, fenjeri zloslutno miruju, noć navaljuje zloslutno. Kao da se
sprema nesreća.
Cvrčci pored puta glase se čudno. To cvrčanje ima žut miris. Ne znam kako cvrčanje
može da ima miris, ni kako miris može da bude žut. Tu zbunjenost i neraspoznavanje prenio
sam i u san, lak i nemiran, činilo mi se.
Probudio me Asimov glas:
- Kalesija!
Zvučalo je razdragano. Kao da kaže: sreća!
Ponovio je još jednom, kao da sam sebe uvjerava: čežnja se ostvaruje!
Na hanu pored puta svijetli nekoliko prozora, ispred hana se crni velika nastrešnica.
Mašući fenjerima, kočijaši su preko malog drvenog mosta utjerivali kola pod
nastrešnicu, rasprezali konje, brisali ih gužvama sijena, i odlazili u han. Vratiće se poslije,
kad se konji ohlade, da ih napoje i daju im zob. Na to nikad ne zaboravljaju.
Kreho je izvršio raspored, ostavio čuvara pored kola, i prišao nam.
- Ovdje ćemo spavati - rekao je.
Ja sam to znao, Asim je jedva čekao ovu noć.
- U hanu ima soba - obratio mi se zapovjednički. - Ali je bolje da spavaš u kolima.
Tamo ima svakakve gamadi. Bojiš li se?
Bojao sam se i gamadi i noći. Ali nisam rekao ništa.
U velikoj prizemnoj sobi starinskog hana zatekli smo nekoliko ljudi, sjedili su i pili.
U prvi mah nisam razaznao ništa, više zbog stida nego zbog duhanskog dima i slabog
svjetla, jer me Kreho predstavljao handžiji i gostima. Činio je to ponosno i podsmješljivo u
isti mah: agin sin ide s njima, s njim, zapravo, dat mu je na povjerenje i brigu, a zašto ide,
boga ti znaj!
Još više zbunjen mekanom ženskom rukom koja me nježno dodirnula po licu, stisnuo
sam ramena i uvukao se u sebe. Znao sam da je to Marica. Nisam joj vidio lice, vidio sam joj
samo lelujav rub cicane haljine i lakane cipele. Ništa više. A znao sam da je ona. Vidio sam
to po Asimu koji je sjedio do mene: bio je crven u licu, vidno uzbuđen.
Kad se razišla magla moga stida, gledao sam oko sebe mirnije.
Za pet-šest stolova, pokrivenih umašćenim stolnjacima, sjedila su dva žandara,
nekoliko seljaka i jedan mlad čovjek crvena lica i riđe kose, agent Singer šivaćih mašina,
kako sam saznao poslije. Nije mi jasno što će on u Kalesiji.
Handžija je mršav, prljav, poguren, stalno nasmiješen, ćutljiv, ali je izgledalo da
učestvuje u svakom razgovoru, smiješkom, licem, pokretom, klimanjem glave. Sjedio je, a
kao da je svuda stizao. Očima. Pogledom je pratio svačiju želju, pogledom je naređivao
Marici, podsticao je, prekoravao, umirivao. Oči su mu imale noge i krila, trčkarale su i letjele
svuda, neumorno i nezaustavno.
Kad mi je Marica donijela mlijeko, Asim joj je pokretom glave dao znak da izađe.
Ona je spustila trepavice i osmjehnula se.
Da li je pristala?
A onda je ostalima donijela piće. Singer-agent je gladio svoje crvene zulufe, gledajući
u nju najzavodljivijim pogledom koji je mogao da podesi. Pita je da li ima likera. Nema
likera. Šteta, veli. I dune joj u lice dim cigarete koju drži u jednom kraju usana.
Žandari, već pijani, pružaju za njom otežale ruke, ona izmiče, smije se.
Gleda u nas. I mi gledamo u nju. Asim je utišan, obasjan. Sjećam se njegova
uzbuđenja i crvenila, sjećam se svega što je govorio, i mrzim sve ove ljude, kao i on.
Ništa od nje nisam zapamtio, nijednu crtu, nijedan izraz, ne znam čak ni da li je
lijepa, niti je to važno. Ona je više od ljepotice: ljubav.
Asim sjedi prikovan uz oguljeni i umašćeni zid, prati je pogledom, kao da su mu oči
privezane za nju, a ona mu ponekad, trčeći, vraća osmijeh koji ga svaki put, uvijek nanovo,
zbuni i oduševi.
Kreho je grubo prekinuo to uzbudljivo milovanje pogledima rekavši da je vrijeme za
spavanje.
Kad smo došli do kola, Asim se naslonio na prečage, okrenut hanu.
- Ti lezi - rekao mi je.
- A ti?
- Ne spava mi se.
Zar se zbog ljubavi ne spava?
- Je li lijepa? - upitao me meko.
- Jest.
- Kako me gledala! Jesi li vidio kako me gledala!
A onda je jeknuo, uplašivši me:
- Ubiću! Tako mi boga, ubiću!
Osamnaest mu je godina, meni dvanaest. Nisam razumjevao potpuno njegovu muku, i
mislio sam da će zaista ubiti. Koga? I zašto? Čutao sam, zbunjen.
Iz sjenke nastrešnice izašao je na dvorište obasjano mjesečinom, prišao prozoru i,
krijući se, viri kroz prozor u sobu u kojoj smo maloprije bili.
A u sobi raste buka. Glasova je sve više, i sve su jači. Vriskovi i hroptanje počinju da
me dave. Ponekad prepoznajem neki glas, ali on brzo zamre, kao da je kriknuo čovjek u
kavezu životinja. Umro bih kad bih morao ući u tu sobu. Ko su oni sada? Strepio sam da će
se poklati među sobom.
Nešto će se desiti, nešto se već dešava, strašno, ljudi više nema, postoji samo ludilo.
A kad provali iz hana, zbrisaće sve pred sobom, nastrešnicu, kola, nas, svijet, ostaće pustoš i
tuga. I strah.
S vremena na vrijeme izlaze iz hana u dvorište da mokre.
Naši kočijaši teturavo prilaze nastrešnici, obilaze oko konja koji glasno hrumaju zob,
i nešto im gunđavo tepaju, a poneki dođe do mojih kola, i pijana ruka, kisela, polivena
rakijom, batrga po meni. Ja obamirem, čini mi se da traži moj vrat, ili da će mi crnim
noktima iskopati oči. Ali ta pijana ruka nespretno navlači ćebe na mene, pa ispuže iz kola kao
zmija, kao udav. Nisam miran sve dok teturava prilika ne uđe u han. Ne poznajem ih više, i
bojim se.
Kad neko izađe iz hana, Asim se sklanja u mrak, pa se opet vraća prozoru i gleda u
sobu.
Čeka Maricu.
I izašla je.
Srebrno je bljesnula na mjesečini njena svijetla haljina. Pošla je prema njemu. I on
prema njoj. Sklonili su se i počeli da šapuću.
Nisam čuo ni vidio da šapuću, Asim mi je ispričao. Izjecao, zapravo, docnije, u
kolima. Sve praznine popunio sam sam, i sigurno ne tada, već mnogo kasnije.
U mraku, iza hana, na gomili stajskog đubreta, u buci pijanih glasova, govorio joj je o
ljubavi. Šta je govorio, teško je znati. Nije bio vješt, ni rječit, nije imao iskustva, ali je bio
zaljubljen i iskren.
Nenadano, Marica je počela da plače. Možda nije plakala zbog njegovih riječi. Čak
sigurno nije. Plakala je zbog sebe. Nespretnim riječima ljubavi povrijedio je neku njenu
muku.
Njega su zaboljele njene suze, i on ih je sušio molbama, tepanjima, ludim riječima.
Želeći da joj pomogne, da je utješi, da je spase, iznio je jednu zamisao, ludu, opasnu,
iznad njegove snage: da je odvede kolima, ma kuda, pa da se vrate u zoru, kad se ovi u sobi
umore, raziđu, pomru, svejedno.
Djevojka je odmah prihvatila njegovu ponudu, samo je tražila da je odvede ne ma
kuda već u Zvornik, i neće se vratiti u zoru već nikad. Bila je to odluka koja je dozrijevala u
njoj odavno a dozrela je te noći. Dozlogrdio je djevojci stari han kraj puta i mrtva Kalesija,
dosadile su joj handžijine oči što su je gurale i grdile. U hanu su je nestrpljivo očekivali, a
ovaj ludi mladić je svojim nespretnim riječima probudio u njoj sve što je bila zaboravila.
Ludi mladić, jer to nije učinio radi sebe već radi nje. A znao je da će je izgubiti kad ode
odavde. Kad bude rekao: Kalesija, to neće zvučati kao da je rekao: Marica. Marice neće biti u
Kalesiji.
Trgovački putnik je izašao na vrata i njuškao mjesečinu.
- Dušice, gdje si? - zvao je nježno.
S otvorenog prozora handžija je tulio u noć:
- Marica! Marica!
Ušla je da ih umiri.
Asim mi je prišao, i riječima koje su drhtale i posrtale, objasnio mi da će u Zvornik, i
da će se vratiti do zore, i da pređem u druga kola, i da nikome ništa ne govorim.
- Nemoj, molim te - šaptao sam uzbuđeno.
- Nemoj, opasno je.
I sam je znao koliko je opasno, ali se nadao da će se vratiti prije nego što ovi izađu iz
hana. A na to da će Kreho saznati, odmahnuo je rukom: na to nije smio ni da pomisli.
Upregao je kobilu i tiho, trudeći se da ništa ne zvekne, ne lupne jače, ne udari o
kamen, izveo kola na drum.
Prošao je čas, dva, pet, cijela vječnost, dok je Marica izašla iz hana, pretrčala preko
dvorišta i izgubila se u noći. Začulo se kotrljanje točkova i udaranje kopita po tvrdoj cesti.
Drhteći, poželio sam sreću njima koji su je tražili.
U tišini što je došla s druma kao vjesnik, čuo sam svoje srce kako se plaši.
Iz hana su se čuli uznemireni glasovi. Nije bilo Marice.
Teturajući, izašao je žandar i tražio je, razgovarajući nešto sam sa sobom. Jedva je
išao, ali je tražio.
Izašao je i handžija i naređivao u noć:
- Marica!
Ne čuvši odgovor, uplašio se:
- Marica!
A onda je počeo da bogoradi:
- Marica!
Zabada mi se u mozak to sakato dozivanje. Kočim se od straha. Ja jedini znam gdje je
Marica.
Muči me nerazuman osjećaj da sam u sve umiješan i da ću zbog nečeg stradati.
Sad ih je više na dvorištu. Neko im je oteo Maricu!
Glasovi su sve opasniji. Iz njih reži prijetnja.
Hvata me malopređašnji strah. Noć je, i sam sam. Zrikavci panično zriču, pokošena
livada pored druma davi teškim smolastim mirisom.
Ljudi traže. I traže uzalud. Prilaze, sve su bliže.
Kreho vidi da nema kola i kobile.
- Kuda su otišli? - pita Kreho.
Ne smijem da slažem. Pokazujem rukom samo pravac, ali njemu je to dovoljno.
On ništa ne kaže, priđe jednom lakšem konju od dva koja vodimo u povodcu, zauzda
ga ularom i skočivši lako i spretno na konjska leđa, izleti u noć.
Žiga se probudio, i pita odozgo, s vreća, zijevajući:
- Šta je to? Kakva je to galama?
Rekao sam. I pitam:
- Šta će biti?
- Prebiće ga, eto šta će biti - odgovara Žiga mirno, pa slatko zijevne i uskoro zahrče
na vrećama.
Da li će ga stići?
Stigao je.
Asim nije naročito žurio, produžavao je trajanje sreće koju mu je slučaj poklonio.
Dugo je prošlo dok se usudio da prebaci ruku oko djevojčina struka, a kad je to učinio,
zaboravio je na kobilu koja je kasala kako je htjela.
Onda je čuo za sobom topot konjskih kopita.
Da je tada prihvatio dizgine i viknuo na kobilu, našeg najboljeg kasača, mogao je lako
umaknuti. Ali nije učinio ništa. Digao je ruku s djevojčina struka i okamenio se. Ako je otac,
ne vrijedi bježati, mislio je.
I bio je otac.
Prestigao ih je, stao pred kobilu i samo viknuo:
- Okreći!
Sjahao je s konja, privezao ga za kola i sjeo s njima.
- Goni! - rekao je mrko.
Čuteći, stigli su u Kalesiju.
Dok je Asim isprezao kobilu, Kreho je mirno čekao kraj kola. Marica je ušla u han.
Kad je kobila raspremljena i svezana za prečagu, Kreho je uzeo teško pleteno furmansko
bičalje i počeo da bije sina donjim, debelim krajem. Nije viknuo, opsovao, zarežao, da bi se
pripremio za nasilje. Ništa nije rekao, tukao je ćuteći. Tukao je mirno, poslovno, a strašno.
Samo bi ponekad upozorio da ne krije glavu:
- Skloni ruke!
Asim je stajao licem prema ocu. Nije plakao, nije se otimao. Samo bi se poslije
udaraca koji su, valjda, bili teži od ostalih, čuo dubok, mukao uzdah, i stenjanje koje se
otkidalo iz njega.
Porazilo me ovo hladno i mirno vršenje nasilja. Činilo mi se da mene bole udarci, da
po meni ostaju crveni pečati i krvave masnice. Ali je još strašnija bila misao da poslije ovoga
ne vrijedi više živjeti.
Zadovoljivši sebe i pravdu, Kreho je krvavo bičalje ubacio u kola, i rekao mirno:
- Istrljaj sijenom oba konja. Oznojeni su. Poslije ih napoj!
I otišao u han.
Prišao sam Asimu.
Šmrkao je, pljuvao krv, pipkao se po čelu.
Onda je izašao na mjesečinu i pogledao u okrvavljene prste:
- Moram se umiti - kaže tiho.
I lice mu je krvavo.
Ide prema bunaru, čekrkom vadi vodu, umiva se, ispira nos i usta. Skvasio je
maramicu i stavio na čelo.
- Boli li te? - pitam besmisleno, zbog saučešća.
- Boli - kaže on jednostavno. - Sutra će biti modro.
- Je li ti krivo?
Pitam glupo, govorim ono što me muči.
- Krivo mi je što me vratio, a ovo, proći će.
Poslije je sijenom brisao oznojena konjska leđa.
- Lezi u naša kola - kaže mi.
- A ti?
- Ja ću čekati. Kad svi zaspu, ona će izaći.
Misli samo na nju. I čeka. Naslonio se na debeli direk nastrešnice, i čeka.
Iz hana opet dopire vika, ali sad drukčija nego ranije. Sve više se čuje Maricin glas,
njen smijeh, njena pjesma.
Asim je otišao do prozora i vidio Maricu kad je već ušla u mrak svijesti, kad joj je
svejedno šta se s njom dešava.
Htio je da uđe, da ih zamoli, da zaplače: Ljudi, pustite je! Dajte mi je da je sklonim od
vas, i od nje, da je zakrilim, da je spasem od ove noći. Danima i mjesecima mislim o njoj, i
ovu noć nisam zamišljao ovako. Nije vas bilo u mojim mislima, nikad nisam mislio da ćete i
vi ove noći biti ovdje. Samo ona i ja.
Nije ušao, ništa nije rekao, možda nije ni mislio tako. Ni od prozora se nije odvojio.
Gledao je i patio. Mislio je da će umrijeti.
A vrijeme je prolazilo.
Ležao sam u kolima, osjećajući kako mi gore šake i sljepoočnice. Nisam mogao da
zaspim.
I tek kad je Asim došao i pao u kola, do mene, probudivši me, vidio sam da sam
spavao.
Asim se tresao od plača. Jakim zubima grizao je debeli kraj bičalja, da uguši jecaj i
psovke što su provaljivali iz njega.
- Šta ti je? - ponavljao sam. - Šta ti je?
- Otac... - istisnuo je napokon jednu jedinu riječ, izgužvanu, upljuvanu, slanu od suza,
gorku od uvrede, dodavši drugu, mračnu i ružnu, koja mi je objasnila njegov očaj.
Sutradan smo se vozili u kolima polako, bez riječi.
Bilo je tužno, bilo je mučno.
Samo je bronza na prednjim konjima zvonila ponosno.
Modar, s krvavim brazdama na licu, podbulih očiju od suza i nespavanja, Asim je s
mržnjom gledao u oca, koji mu je sinoć na sijenu između kola uprljao san o Marici i ljubavi.
Kreho kunja, umoran i mučaljiv. Kao da je zaboravio sve što se desilo.
A ja sam tužan, i prazan, i gorak, i smeten. Žalio sam ljude, i plašio se. I znao sam,
kad se vratim, neću o tome pričati nikome.
Niti je Asim, dugo poslije toga, pričao svoje priče o životu. A ni ja nisam želio da ih
slušam.
[1950.]
ŠUMA
Poljička šuma!
Ako ima išta lijepo na svijetu, onda je to ovaj prastari, tajanstveni beskraj, u kojem
jedan život prestaje, a počinje drugi, nepoznat, divan, strašan.
U gustim čečavama bukava i hrastova je sumrak usred dana. I ne treba ići duboko.
Tamo je tajanstvo. I strah.
Ogromna stabla stoje mirno, ko zna otkad tako, ćutljiva i namračena. Ispod njihovih
krošanja, što čine pokrov nad svijetom, između kvrgavih žila, isprepletenih, povezanih u
nerazmrsivi splet, kojim neprestano kola nevidljivi krvotok sokova, prolazi sićušno stvorenje,
nesigurno u ovom ravnodušnom a prijetećem prostranstvu što čeka i nešto skriva.
Šta skriva?
Sve što mašta i strah mogu da rode.
Dječak, hrastovima ni do članaka, osjeća prisustvo tajne.
Nikog nema, a bezbroj života je oko njega, bezbroj očiju. Gledaju ga mirno, prate
njegov nesigurni hod, očekuju šta će učiniti. Ne zna i ne misli ko to gleda. Nema oblika, ima
samo pogled. I glas.
Svjetlucanja iz dubokih sjena, šaputanja sa svih strana, nečujni koraci, nevidljivo
kretanje. Šta bi bilo kad bi ogromna šuma kriknula? Ona je živi stvor.
U njoj živi tiho, uzbudljivo nespokojstvo. Od gustih sjenki, od mnoštva oblika, od
beskraja, možda od priča koje je slušao.
Zašto je ciknula ptica u šipražju?
Od čega se uplašio divlji golub, i u ludoj žurbi, nijem od straha, šiknuo kroz granje,
spasavajući se od neke nevidljive opasnosti?
Kuda žuri duga kolona žućkastih mrava, ne osvrćući se ninašto? U pomoć? U rat? Na
sahranu?
Da li to počinje čas velikog straha? Je li vrijeme da izađe veliki duh šume.
Dječak ne bježi. Čeka.
Opsjednut je tom divljinom.
Možda zbog tišine što nadjačava tiha disanja i šaputanja. Zbog prisustva jednog
velikog života u kojem gamiže bezbroj malih. Zbog tajanstva od kojeg drhti.
Stotine godina su legle između ovog gradskog djeteta i ove stare šume, oni se ne
poznaju više. Ničeg prepoznatljivog nema u ovim sumračnim bespućima, s hiljadu puteva,
koji ne vode nikuda, i on ih doživljava kao tajnu, drukčiju od svega s čime se saživio. Ovo je
prastanje, daleki početak, moćno djetinjstvo zemljino što traje stoljećima, drevna nezrelost,
prastara svježina.
I evo, već drugi dan dječak prilazi tom čudu što uznemiruje njegovu vrelu maštu.
Polako ulazi u čestar na početku, gazi sve opreznije, prešao je granicu spokojstva, a
onda zastane, nasloni se na drvo, po sili nekog mutnog sjećanja zaklanjajući leđa, i tiho,
oslobađajući se sebe malopređašnjeg, postaje uzdrhtala nepomičnost šume, upijen njome.
Neobična je njena snaga. Ona potire sjećanja, diše zaboravom, odstranjuje sve što nije
ona sama.
Bio je i neki drugi svijet, postoji i sad, ali se udaljio, postao sitan i nevažan. Postoji
samo ova moćna šuma, koja sve dopušta i sve prezire. Ništa je se ne tiče, a uvijek je spremna
na nešto nepoznato. Nadmoćno je ćutljiva, i skriva hiljade glasova. I hiljade opasnosti.
Uvijek, svakog časa, možda baš ovog koji nailazi, može se pokrenuti ova stihija što
čeka, i poći na svijet sa svojim skrivenim užasima. Ko bi je spriječio? Ko bi joj stao na put?
Sad ćuti. Milionima svjetlucavih očiju gleda iz svih sjena, iz svih duplja, i snažno diše
moćna i opasna.
Dječak osjeća da ga šuma ne voli. Ne prima ga. Grane iz njega će se pokrenuti, oviće
mu se oko vrata, kao ledene zmije, kao duge kvrgave ruke od kojih se ne može pobjeći.
Okreće se u strahu. Ali sad je prijetnja iza njega, uvijek za leđima.
Šuma ga vreba, kao zvijer.
I dječak bježi, posrćući preko žila.
Ali strah brzo prolazi.
Na prvoj čistini, odakle vidi nebo, i čuje ljutit zvek sjekira koje oštrim zubima
zagrizaju u drvo, on zastaje, i smirujući se, gleda u tamnu šumu što ga je istjerala iz sebe.
Više se ne boji. Njegov svijet nije dalek, i nad njim je nebo, plavo i čisto. Ni neba nije
bilo u šumskoj tami. Ni ovog svijeta. Ni ljudi. Ničega osim šume.
Ali se ne podsmijeva strahu koji je minuo. Zna da nije bio bezrazložan.
Neko zove.
Traže ga.
Ali glas, koji trči za njim, slijep je: mimoilazi ga i juri dalje u gustu šumu iz koje je on
pobjegao.
Hoće li i taj glas postati dio divljine, i plašiti ga sutra?
Neće se javiti, neće im odgovoriti.
Ne želi samoću, ali ga najmanje boli kad je sam. Ne poznaje šumu, ona mu je
tajanstvo. Ali zar nije tajanstvo i taj njegov svijet? Plaši ga, kao i šuma.
Mnogo šta ne shvata u njemu. Ne zna čak ni šta je to što ne shvata, ali ga boli. I muči
se, razjašnjavajući ga sam, pokušavajući da ga razjasni, jer nije smio da postavlja pitanja
drugima.
Šta da pita?
Nešto u životu nije u redu, ne zna šta ni kako, a možda i on vidi kako ne treba. O
čemu da pita?
I koga?
Majku?
Ona ga jedva i sasluša, jedva i da razumije šta joj govori, uvijek zamišljena, odsutna,
uvijek sama sa sobom, s rastresenim osmijehom koji je za svijet, s pogledom koji je patnja.
Odgovara kratko, nedovoljno, nejasno, i blago ali odlučno ga udaljava od sebe. Da bi ostala
sama, ili da ga ne bi okužila svojom tugom. Ponekad mu se činilo da i ona čeka odgovor na
teža pitanja nego što su njegova.
Toliko je puta želio da joj slavi glavu u krilo (sad ne više, sad je odrastao), da približi
lice njenim mekim rukama, možda bi ga dodirnula, možda bi ga pomilovala, osjetio bi
nježnost i ljubav, i njoj je potrebna. Stvorilo bi se među njima i povjerenje, možda. Tada bi
se, valjda, u tom željenom trenutku prisnosti, usudio da je upita: Majko, šta je to s tobom? Šta
te muči?
Ali prisnost nije nailazila, njena ruka što mu je mogla pokloniti vječnost ostajala je
daleka i nepokretna. I ležalo je u njemu, kao nepresušna muka, to veliko pitanje što je moglo
da ih zbliži.
Tako su dvije tuge ostajale usamljene i bespomoćne. Jedna nije htjela da traži pomoć,
druga nije smjela.
Otac?
On je suviše velik, suviše snažan, suviše zaposlen, nepristupan kao mjesec, i dječak
nije ni pomišljao da mu priđe i s jednom svojom brigom.
I kad bi se desilo da ostanu sami, osjećali su se nezgodno. Razgovarali su kao
nepoznati ljudi. Otac je izvršavao dužnost, dječak se ustručavao. Odahnuli bi obojica kad bi
se rastali.
Juče su razgovarali, ovdje, u selu. Bilo je to poslije dugog vremena, nekoliko mjeseci
je prošlo kako su jedan drugome kazali tri mrtve rečenice.
A eto, juče su razgovarali.
Išli su od šumareve kuće, gdje su se smjestili, do muhtareve, usred sela. Tu su se
smjestili Bergovi.
Na tom kratkom putu, a dječaku je izgledao beskrajno dug, otac je pokušavao da
razgovara, razbijajući mučno ćutanje.
- Kako si spavao na mansardi?
- Lijepo.
- Je li ti drago što ćeš ovdje ljetovati?
- Jest.
- Vidim, ponio si knjige. Ne misliš, valjda, ovdje raditi?
- Čitaću.
- Treba da se odmoriš. U svemu treba naći mjeru.
Dječak ćuti, nema šta da kaže na tu roditeljsku mudrost. A zna, stariji daju savjete
čim nemaju šta da kažu.
Otac traži temu. I kaže iznenada:
- Šta ćeš studirati? Šta te zanima? Tvoj brat je želio da bude odžačar.
Nasmijao se veselo, sigurno zbog nekog svog sjećanja, ne zbog dječaka. Smijeh mu je
zdrav i ugodan.
Dječaku je zastao dah zbog te šale. Otac se s njim nikad nije šalio, a ovo je možda
početak nečeg novog, dotad nepoznatog u njihovim odnosima. Nečeg prisnijeg i ljepšeg. I
već je s nadom digao oči prema očevom licu.
Sreća što je pošao na ovo ljetovanje. Možda će se zbližiti ovdje!
Ali očevo lijepo, opaljeno lice ništa više nije obećavalo. Poslije iznenadne šale, koja
je izgledala kao omaška, kao zabuna, jer je zaboravio s kim razgovara, opet mu se vratio onaj
rastreseno ljubazni izraz s kojim je uvijek susretao dječaka.
Rekao je, kao da ga tek sad vidi:
- Samo, brate, mršav si nekako. Boli li te štogod?
- Ne boli.
- Moraš više da jedeš. Voliš li med?
Srećom, došli su do cilja.
Gospođa Berg je čekala s djecom u bašti pred muhtar-Husinom kućom, i otac je
zaboravio i na dječaka i na njegov izgled.
Nije ni sanjao koliko ga je izmučio. Bolje da ne progovore ni riječ, nego da ovako
razgovaraju. To nije razgovor, već udaljavanje. I bol, uvreda, omalovažavanje. Jer, otac ni s
kim tako ne govori. Svjež je, sočan, lak, zanimljiv. A s njim je lažan.
A onda, nova uvreda!
Kad je vidio gospođu Berg, ukrućeno rastreseni otac, koji ne zna šta da kaže svome
sinu, što očekuje njegovu riječ kao milost, odjednom se pretvorio u živog, ljubaznog čovjeka,
čije lice zrači vedrinom.
Glas mu je zvonio kao đurđevska truba:
- Divno izgledate! Svježi ste kao ovo jutro.
I šapnuo joj nešto, na što se gospođa Berg vedro nasmijala.
I onda (htio bi da ne misli na to, ali mora!) onda se okrenuo njenoj djeci, podigao
Pubiku, poljubio ga u obraz, i evo šta mu je rekao:
- Mangupe mali, lijep si gotovo kao mama.
To je rekao! I kome? Pubiki, toj pjegavoj nakazi s nosom nalik na dugme, s očima
bezizraznim kao klikeri.
Poljubio je i Macu. U oba obraza! Pošle su mu suze na oči: njega nije poljubio već
godinama. Nije umio ni da razgovara s njim, dosađivao se, preporučivao mu da jede med, i
jedva čekao da ga skine s vrata.
Zato je dječak bio najnesrećnije stvorenje tog jutra, i želio je da umre, ili da ode ma
kuda, daleko. Pobjegao je u šumu, kad je otac uzeo gospođu Berg ispod ruke, a troje djece
pustio da trče ispred njih.
Pobjegao je u šumski gustiš, i sklonio se, a niko nije primijetio da ga nema, dugo,
veoma dugo, jer im je svejedno. Zato je crnom mržnjom mrzio ovu šašavu, namirisanu,
uobraženu djecu, koju je njegov otac nježno ljubio u ružičaste obraze (njegovi su blijedi i
mršavi). Zato je do grla ispunjen pakošću i bolom.
Otac ga ne voli. Kako bi onda mogao išta da ga pita?
Brat?
On je već u šesnaestoj godini, završio je peti razred gimnazije, nosi duge pantalone,
tvrdu kosu maže briljantinom, svako jutro se tušira hladnom vodom i radi gimnastiku, gleda
za djevojkama, krišom puši, govori slobodno o svemu, a naročito o onome što ne zna (a to je
gotovo sve). Majku žali, ali ne suviše. Oca izbjegava, ali s dostojanstvom. Brata voli, ali s
visine svojih šesnaest godina, svoje neznalačke sigurnosti, svoje nadmoćne površnosti.
Dječak mu izgleda glup, suviše slab, premnogo sanjalica za njegov ukus, nemoćna šeprtlja.
Ni o motoru s njim ne možeš razgovarati, bogamu! (Zbog motocikla je i ostao kod kuće,
volio je lude brzine, i zbog majke, da ne bude sama: otac se brzo i lako složio). A htio je da
mu pomogne. Šta mu je potrebno? Pokroviteljstvo i zaštita? Pouka o životu bez nemira?
Savjet kako će steći čvrste mišice ili nezavisnost? To mu može dati. Ali dječaku baš to nije
trebalo.
Ostaje samo ujak.
Taj ćutijivi čovjek, uvijek sam, znao je sve, ali ni o čemu nije govorio. Znao je sve, to
je sigurno. Njegov život, prepun doživljaja, kao da je nečim naglo prekinut. Šta ga je udarilo?
Šta je krio? Bilo je u njemu nešto tamno, zbog ćutanja, i patnički snažno, zbog sposobnosti
da sve prikrije i sačuva u sebi.
Ničim se nije bavio, ništa nije radio, niti je tražio niti mu je ko nudio ma kakav posao.
Sad ga je otac doveo da zapisuje dužinu i obim balvana na sabiralištu. - Da pokušam još
jednom - rekao je otac majci o ujaku. Zvučalo je prezrivo i beznadno.
Juče, u suton, njih dvojica su sjedili na brežuljku, iznad sela, i gledali za suncem što
je zašlo.
Dječak je strepio od tamnih sjena, prethodnica noći, što su se podmuklo šuljale kroz
šumu ispod njih.
U selu se čulo mukanje goveda, klepet zvona, nejasan razgovor, dovikivanje, sve
daleko i nevažno.
A onda je i to počelo da zamire.
Nespokojstvo je nailazilo s prozirnim mrakom.
Njih dvojica su odvojeni od svijeta.
Je li to čas ispovijedanja, trenutak kad se unutrašnje rascvjetavanje pokazuje bez
ustručavanja?
Dječak je u ujakovu ćutanju slutio poziv, ličilo bi na izdaju ako bi razmišljao sam. Na
ovoj granici tame, kad se otvaraju bezbrojne čaške tajni, moglo bi se od toga žaleći
neprijateljstvo među njima. Jer bi se tajili kad to ne smiju, a za bliskost je potrebno samo
neskrivanje. Samo! Tako je mislio, ne znajući da je to sve. Jednostavno, lako, u času koji to
traži, s prilikom koja će nestati ako se ne iskoristi. Treba samo dići unutrašnje brane i pustiti
da izađe ono što želi da se prelije, da se obznani, da se da i da nađe, kao miris trava, nuđenje i
dozivanje, u ovaj prednoćni sumrak bez mraka, bez dana, bez noći.
I to baš njemu, jer je nesrećan, zna šta je bol.
Htio je da otpočne razgovor o nečem nevažnom, o ma čemu, a ono što boli izaći će
samo.
Ali ono što boli odmah je isplutalo.
- Lijepo je ovdje - počeo je s nevažnim.
- Vrlo lijepo.
- Samo da nije noći.
- Zašto?
- Suviše je mračno. I gluho. Kao da sve umre kad padne mrak. Jesi li sinoć čuo lisicu?
- Nisam.
- Kažu da je lisica. Dugo je plakala. Stvarno! Kao dijete. Nisam mogao da zaspim.
- Malo se krećeš. I uvijek si sam.
- S kime da budem?
- A Bergovi? Zašto ih izbjegavaš?
- Ne volim ih.
- Zašto?
- Maca je uobražena, gleda a ne vidi te. Pubika je glup.
- Zaista?
- I drzak, nametljiv.
- Po čemu to misliš?
- On ne čeka da ga pozovu. Jutros me otac poveo do njih, a on pritrča raširenih ruku.
- Tebi?
- Ma ne! Ocu.
- I otac ga je poljubio?
- Kako znaš?
- A tebe nije?
- Nije. Ali ne govorim zato.
- Dobro, znam.
- Dajdža, šta ti misliš o gospođi Berg?
- Šta želiš da znaš?
- Je li lijepa?
- Jest.
- Vrlo lijepa?
- Pa jest.
- Može li lijepa žena voljeti ružnog muškarca?
- Može. Misliš li na njenog muža?
- Mislim.
- Pa on nije ružan.
- Kako onda znaš da mislim na njega?
- Ah, pa ti si lukav.
- Nisam lukav. Htio bih da znam neke stvari. Zašto je ona došla ovamo?
- Na ljetovanje.
- A zašto nije došao i njen muž?
- Valjda zbog službe. Zašto sve to pitaš?
- Moram nekog da pitam.
- Koliko ti je godina? Dvanaest?
- Trinaesta.
- U tvojim godinama ja nisam znao ništa.
- Nisi postavljao pitanja?
- Nisam takva.
- Kakva?
Ujak ga je pogledao iznenađeno, i nasmiješio se. Osmijeh mu nije veseo. I ne hrabri.
Pogledao je prema šumi i, kao da ga je podišla jeza od nečega što je vidio ili osjetio,
stresao se i rekao tiho:
- Hladno je.
Od čega mu je hladno?
Putem prema kući, kroz tužni cilik nevidljivih cvrčaka, u sutonu punom mirisa smole,
u tihom vatrometu što su ga palili bezglasni svici, ujak je pričao o srnama u dubokoj planini,
o orlovima u stijenju, o vučjoj jami u kojoj su drvosječe našle vučicu s četvoro mladih, pa je
majka-vučica bijesno grizla oštricu sjekire i šiljak capina, dok je nisu ubili.
Govorio je, govorio, sasvim neuobičajeno, ali bez poleta, bezuspješno se
prisiljavajući da glasu dade bodrost i lakoću.
Dječaku se činilo da je to uznemirenost. Zbog njega.
Ujak uporno nastavlja nepotrebni razgovor, odvraća mu pažnju, hoće da mu kaže: ne
misli o onome što misliš, zaboravi, skreni misao na druge stvari.
I sve je bilo tužno, i jadno, i uzaludno.
Žalili su jedan drugoga.
Pa ipak mu je zahvalan za tu nekorisnu pažnju. I zato što nije lagao. Nije ništa rekao o
onome što je želio da sazna, ali nije lagao. Njegov sumorni smiješak je ključ nad nerečenim.
Dječak čeka da se ključ okrene. S usana visi prava riječ, svakog časa može kanuti kao kaplja,
oglasiće se njegova mukla misao.
Ali se ne oglašava.
Negdje u sebi on slaže jedno saznanje na drugo i pušta ih da umru. Ili da žive duže
nego kad se kažu.
I danas je sam, i danas je oko njega šuma, spuštao se viru pod johama, tu je nestajao
nemir i strah, a svijet još nije počinjao.
Vir ga je čekao, isti kao juče, star od mahovine, mlad od izvora.
U vodi su nebo i srebrne šljokice sunca što se prokralo kroz drveće. To nije prijeteća
šuma, to je tiha nježnost. Ugodno sparna tišina ljetnog dana što smiruje, dalek krik kopca u
nekom drugom svijetu, laka kretanja kao u snu, sićušna zujanja u mlakom vazduhu, blag i
sitan život bez prijetnje.
Dječak je ganut zbog nečeg što mu je nejasno, zbog prozračnih sjena, zbog tople trave
što mu grije stegna, zbog nenadanog bljeska riblje krljušti u kristalno modroj vodi, zbog
tišine, zbog sigurnosti.
Još je volio samoću, a iznenada se javlja sjeta, ili žaljenje, što je sam. Kad bi bio neko
s kime bi mogao ćutati o ovoj ljepoti, radost bi bila potpunija.
Ne, on je nije zvao, ni u sebi, nije ni mislio o njoj. Kako je onda došla?
Došla je, i nije se iznenadio. I nije plašljiv, ni postiđen. Gleda je, i radosno se smiješi.
Pojavila se iz srebrnih sunčevih šljokica, iz titravog toplog vazduha, iz tihog zujanja.
Sasvim je drukčija nego juče, nego jutros, nego ikad; nije natmurena, ni uobražena, gleda i
vidi ga, ne naduveno već blago, s predanošću koja ga uzbuđuje do suza.
- Šta radiš tu? - pita ga, divno se osmjehujući.
- Čekam tebe.
- Zašto?
- Da ti pokažem vir.
- Šta je u viru?
- Modrina, kao u tvojim očima.
- Zar znaš kakve su moje oči?
- Znam. Lijepe su.
- Činilo mi se da me ne gledaš.
- Stidio sam se.
- A sad se ne stidiš?
- Ne. I ti si drukčija danas.
- Sami smo, zato sam drukčija.
- Jesi li me slučajno pronašla?
- Tražila sam te. Pobjegla sam od mame i Pubike, i tražila. Znala sam da ću te ovdje
naći.
- Kako si znala?
- Ovdje je najljepše.
- Hoćeš li da gledaš ribe? Divne su. Pazio sam da ih ne uplašim, da bi prišle kad ti
dođeš. Znao sam da ćeš doći. Ili ćemo sjesti na obalu i staviti noge u vodu, a ja ću ti pričati.
- Govori stihove!
On govori stihove, ne zna čije, tuđe ili svoje, ne zna kakve. Nijedna riječ mu nije
jasna, ali stihovi su prekrasni, i snažni, i potresni. Kazuju sve što je duboko skriveno u njemu,
potresaju ga neslućenom ljepotom. Suze ga guše u grlu zbog te ljepote koja je došla tako
iznenada, zaprepastivši i njega samoga.
I Maca je ganuta. Gleda ga blistavim velikim očima koje se dive.
- Prekrasni stihovi - šapće zaneseno. - Jesu li tvoji?
- Sad su tvoji.
Smije da kaže sve što misli, može sve što hoće. Ne plaši se, ne zbunjuje, ne crveni.
Zato što je sam.
Legao je u travu i zatvorio oči. Žao mu je sna.
I opet nije sam. Vratila se, zbog njegove želje.
- Ne bojiš se šume? - pita ga, uvjerena da se ne boji.
- Ne. A ti?
- Ne bojim se kad sam s tobom.
- Toliko imaš povjerenja u mene?
- Samo u tebe.
Nagnula se nad vir, koji se odjednom uznemirio, i počeo da ključa, uzavreo i opasan.
Neoprezan pokret, krik, i djevojka je u pobješnjelom vrtlogu. Ne premišljajući, ne
oklijevajući ni tren, on hitro skače za njom, i iznosi je mokru i uplašenu, ali zadivljenu
njegovom smjelošću.
I drugi ga gledaju s divljenjem. I otac. Nije ga dosad zapažao, nije primjećivao
dječakov željni pogled, uvijek prevaren, ali sad gleda sina iznenađeno. Ponos mu je u očima,
i suze. Prilazi raznježen.
- Uvijek sam vjerovao u tebe, sine - kaže oduševljeno.
- Hvala ti, oče - šapće dječak.
I čeka.
Otac širi snažne ruke u ogroman zagrljaj, u koji on ulijeće željno, naslanja mu glavu
na rame i osjeća ludu sreću zbog koje plače.
I ničega nema, ni šume, ni Pubike, ni gospođe Berg, čak ni Mace. Samo on, i snažne
drage očeve ruke koje ga ne puštaju.
Ali je želja prejaka, i san se naglo prekida. Dječak ne uspijeva da ga obnovi. I ne želi.
Gorko mu je u srcu.
Naslanja čelo na toplu zemlju, i čuje, kreće se sitni život u travi.
Vjetrić je pokrenuo šumu, tajanstvo.
On ne osjeća strah, samo mu se plače.


MEŠA SELIMOVIĆ
Magla i mjesečina
bojana888

1.
Vidio ih je kako dolaze preko nogostupa kroz šljivik, da izbjegnu blato na
putu, išli su u koloni po jedan, ćutljivi i sumorni na ovoj kiši što sipi danima.
Pas je nasrnuo na njih, i odmah se smirio, poznao ih i počeo da skiči,
umiljavajući se. Nije dobar čuvar, nikog ne bi smio da poznaje osim mene, ni
na koga ne bi smio da se navikne nikad, deset godina da dolazi pa opet da
nasrne na svakog, takvog je i tražio, tele je dao za njega, a u njemu otanjala
divlja krv, uvija se oko čovjeka kad ga treći put vidi. Prevarili ga planinštaci, a
možda i nisu, izmijenio se, rat je, prolaze neprestano ljudi s puškama i udaraju
kundakom po psećim rebrima, a i on ga smirivao, ne želeći zla, naoružani
ljudi su prijeki, smeta im i pasji lavež, al’ kerče smije makar još toliko, da
zareži i da iskezi zube, on ne smije, prima ih i časti kad mora, i žali što mu je
kuća u ravnici i kraj puta, pa svako svraća, kao da misli da bi mu bilo krivo
ako bi ga mimoišao, i ne može ništa nego da se kida u sebi i da ćuti. I može da
ih ne vidi dok prolaze. Nosio je naramak sijena, osjećajući buđ i mokrinu, i
nije htio da se okrene ili da im se javi, nema on ništa s njima ni oni s njim i ne
tiču ga se,
krava neće jesti ovo sijeno, sparilo se, ako sutra bude sunca, rasturiće stog
i prosušiti ono što je ostalo,
ali on zazire od ljudi što naoružani idu nekud u noć, njemu je svejedno
kuda idu i šta rade a opet je nemiran zbog njih, bolje bi bilo da nikoga nema i
da niko ne svraća, mirniji bi san bio,
šteta što nema soli, isjekao bi sijeno sjekačicom i poprskao slanom
vodom, krave bi u slast pojele, ali nema soli ni za njih, ono malo što je ostalo
čuva u brašnu kao za lijek,
već su četiri puta svratili njegovoj kući otkako se snijeg digao, tačno zna:
četiri puta, dešavalo se da prođu putem mimo kuće kad padne mrak, a dva puta
su došli u zoru, vraćajući se. Kuda su išli? Šta su radili? Niti je on pitao niti su
oni kazivali, odlazili su ćuteći, i on je ostajao ustrašen i uznemiren, kao da će
se nakon njihova odlaska desiti nešto njemu i njegovoj kući, činilo mu se da su
za sobom ostavljali dio krivice, nije znao kakve, i dio odgovornosti za nešto,
zbog nečeg, i to je ličilo na sudbinu, nije smio ni da se buni ni da je izbjegne,
u staji je tamnije nego napolju, krave se okreću prema njemu, prostrano
im je i pusto, rat je samo njih ostavio, bogzna da li će i njih, stid ga i žao mu
što su toliko mršave, izmorile su se orući, stavio je pred njih buđavo sijeno,
kao krivac, ali šta je mogao drugo? travu je čuvao da ojača, češkao ih oko
ušiju, kao da se umiljava, nježnošću ih vara, prelazi im rukom preko pletera
rebara, polako, žaleći, ali je koža čvrsta i dlaka glatka, srećom mlade su, evo i
jedu, bez volje i bez žurbe, ali jedu, i njemu je drago i žao, održaće se na
ovom đubretu, ljetos će skloniti više sijena na tavan, i žita će više ostaviti, sam
bog zna kakva će biti zima i kakvu će pustoš rat još ostaviti za sobom, on, ove
dvije kravice i zemlja sve će stvarati iznova,
sad su već ušli u kuću, drže puške među koljenima, načičkani su bombama
oko pojasa, šinjeli su im mokri i teški a ne skidaju ih, ne znam da li ih skidaju i
kad spavaju, oni nemaju mira, to je kao prokletstvo, čovjeku je teško kad je
dva dana nesmiren a oni već otkad žive hajdučki, bez kuće i bez odmora,
zadajući i trpeći strah, i dugo još neće mirno leći i mirno ustati, a to nije
dobro, prozliće se i zaboraviti na ljudski red, naviknuće da malo cijene i svoj i
tuđi život, i jasno mu je da on to ne misli o onome što će biti već o onome što
jest, dok oni prolaze ili zastaju u njegovoj kući, odlazeći u mrak na neke
opasne poslove, opasnost se šunja oko njega kao kučka,
zatvorio je stajska vrata, ne vrijedi ih zaključavati, i stao pod strehom,
kiša šljapka po baricama, pas cvili privezan pod drvetom, trebalo bi da ga
dovede ovdje pod strehu, ali neće, neka kisne kad zna da onako skakuće oko
stranaca, i divljač se već boji ljudi,
i on se boji, znaće se da su u njegovoj kući, znaće se da su odatle odlazili
nekud u mrak, da drugi koji dođu neće moći oprostiti, a drugi će doći,
smjenjuju se neprestano, i teško je znati ko je ko, a on nikome ništa ne može,
savija se pred silom i sluša, i uvijek nanovo strepi od onih drugih što će tek
doći i kojima će biti kriv, jer on nije ničiji, a i da je nečiji opet bi bio kriv, u
dugim zimskim noćima je smišljao kako bi se ogradio od rata i od svih što
ratuju, dobro bi bilo kad bi mogao kroz krov da isturi bijelu zastavu i da je
nikako ne skida, da svako zna da nije ni s kim u ratu, ali to je, naravno, samo
luda želja, jer bi onda bio u ratu sa svakim, a ni njegova tvrda koža ne bi to
izdržala,
nije mu se išlo ispod strehe, na tom uskom prostoru između staje i kiše
osjećao je nešto prisno, krave su hrumale tvrdo sijeno, kokoši su ćućorile u
kokošinjcu, pod kravom su sitno pijukali vrapci, iz debelih hrastovih dasaka
strujala je toplina, sav ovaj stari, poznati, dobri svijet živio je običnim životom
što je sad ličio na čudo. Kao sjećanje na nešto davno, još iz detinjstva, kao
trajanje sna, kao tužan ostatak iz priče: bio jednom jedan svijet. A on više nije
siguran ni da je bio, zna samo da je drag i svoj, da ničim ne plaši, možda će
biti opet, ili on samo sastavlja komade nečeg što je razbijeno, pa mu sad
izgleda ljepše nego što je bilo. Počeo je da sluša i golubove pred zoru, zna to
gukanje cijelog života, obično je, nije ni lijepo, teško da ga je i čuo uvijek, ko
bi obraćao pažnju na sve te glasove što se javljaju od jutra do sutra, a sad se
zaustavlja, zastaje u rano jutro pred tim glasom što mu nešto javlja, izvlači ga
iz njegove kore, i čini se da je, onako mek i obao, onako dalek a bliz, važniji
nego što jest. Budio je sjećanje, eto to je, svojom nevinošću bio suprotnost
ovoj surovosti, zaostalo iz nekog vremena što je moglo da bude, iz vremena
kad je postojalo ovo kao proso sitno pijukanje pod strehom, kad je noć bila
rosni blagoslov i blažen odmor do dana. Bilo je i mnogo muka što su se
zaboravile, blažene da su sve odreda, onako sitne i ovako udaljene.
Uzdahnuo je jedva čujno, i nije volio da se išta čuje od njega, dobro bi
bilo da ni kokoši ne ćućore toliko, moglo bi ih stati glave, iako ovi ne traže
ništa, večerali u komandi pa se prave dobri, a on bi radije dao i više nego što
daje, samo da mu ne dolaze, ali izgleda da niko ne može izbjeći da se pomiješa
sa svijetom i da primi dio krivice za koju nije kriv. A on ne želi mnogo, želi
sve manje što rat duže traje, da sačuva glavu i ovo malo osirotjelog imanja,
dalje i gore od tog se ne može, a može biti i da može, čovjek više ništa ne zna.
Šljapkao je kroz blato i vodu, osjećajući kako mu opanci žmiču i samo
što se ne raspadnu, i grdno se ljutio na tu nevolju, želeći da ostane na tome, a
to mu bilo kao gatanje, neka izgleda teško da zalegne za nešto teže, jer mu nije
draga ova mokra i mrkla noć, ni ovi ljudi kojima je njegova kuća postala baza
odakle se spremaju na nešto opasno i ružno, kao što je ružna i ova riječ, prije
rata nikad je nije čuo a ne može se više bez nje, i ponavljao je kao psovku,
grebla je grlo poput zobenog zrna punog bodljika. A kad mu je pas pošao
među noge, ponizno cvileći, šutnuo ga nogom u trbuh da je kao bačena torba
udario u ogradu, dočekao se na noge i ogolio vučije zube zarežavši prijeteći, i
on ga zato udario još jednom, a udario bi ga i da je uplašeno podvio rep, jer
čovjek mora na nekome da iskali nakupljeni bijes, inače bi prsnuo kao mjehur.
Sigurnost je nekad ostajala na ovom dvorištu kad je, obišavši ga, ulazio u
kuću, a sad je staja ležala šćućurena u mraku, ambar se pogrbio prazan i mrk,
kao pred paljevinu, šljivik je ćutao pun sjena: mogle su i da ožive. Sve je
otvoreno svakome i uzalud se braniti i čuvati, oni ulaze kud hoće, imaju
hiljadu kuća i nijednu, nigdje se ne zaustavljaju a njihova je u koju uđu, i tako
ni on nema svog mjesta kad je sve svačije, a bilo bi još gore kad ne bi znao da
sve ima kraj, pa i nevolja.
Pomislio je da skine opanke pred vratima i da uđe bos u kuću, baš zato što
su oni ušli u cipelama i unijeli blato i vodurinu, ali je odustao, bilo bi
besmisleno, samo bi se odao. Oni i spavaju obučeni, i on to dobro zna, i nije
mu ni na kraj pameti pomisao da je trebalo da se izuju, već da pokaže svoju
ljutinu i stradanje, samo, srećom, on svašta pomišlja a ne čini, a sve (rjeđe i
pomišlja, ne voli da radi nekorisne stvari. Ali je dobro otresao noge o prag i
glasno se nakašljao, da promijene razgovor ako se šale sa Ljubom, nije mu
zgodno ni da sluša ni da je brani. Iako njoj advokat nije potreban, jezik joj šije
ko singerica, čudo kako je brza na odgovoru, i ne pazi je li riječ muška ili
ženska, pa je milina slušati, ko da pjesmicu kazuje, i on bi uživao u toj sočnoj
litaniji, kad ljudi ne bi smatrali da je on kao muž dužan da je uzme u zaštitu, a
on bi je uzeo u zaštitu kad bi je neko napao rukama, a bez tog baš smiješno, jer
što se jezika tiče, ona je majstor a on mutavac, i odbraniće i sebe i njega, bez
muke, kao u šali. A ako bi se desilo da bi on morao da stane pred nekoga, da je
zaštiti od nasrtaja i od uvrede, da li bi to zaista i učinio? Možda i bi, žena mu
je, i samo od njega može da očekuje zaštitu, a kaže možda jer više ništa ne zna
sigurno ni o sebi ni o drugima, nekad je znao, ili je mislio da zna, a to je isto,
sad nije siguran ni u šta.
Sjedjeli su u polumraku, sedam ih je, i brat je s njima, sjenke im se polako
njišu prema dremovnom titranju žiška, teške su i guste, dotiču se ispunjavajući
uzak prostor, i kao da ih je radi toga više, izgledaju zbijeniji i zloslutniji.
Oružje im je u rukama, ne ispuštaju ga, ne stavljaju pored sebe, kao da su
srasli s njim, to je iz straha i navike, ko zna šta je jače, on se ne navikava,
podsjećaju ga samo na strah, svoj i njegov, briga njega za njihov strah, njegov
je važan, dok tako drže puške sigurno misle da neko može naići i da se moraju
braniti, a ta njihova opreznost ga ne umiruje.
- Dobro veče!
Pozdrav su primili mlako, ne trudeći se da budu ljubazni, kao da nisu u
njegovoj kući, a i nisu, bogzna već čija je, i doći će vrijeme da će on njih
moliti da uđe.
Po podu od cigle teku curkovi i šire se barice sa vojničkih cokula i
opanaka, na bijelom kreču zida ostaju tragovi mokrih šinjela, i sreća da je peć
stavio ovdje u vajat, jer bi sad sjedili u sobi, kao što su i sjedili, dok se nije
dosjetio da ih ovamo dovuče toplotom i tako da sačuva bijelu posteljnu rubinu
i žuto izriban pod od njihove prljavštine, uvijek mu je bilo lakše kad bi se toga
sjetio, kao da im je podvalio, makar malo, koliko je mogao. Jedan dio kuće
sačuvao je od njih i od rata. I to je nešto.
- Je li prestala kiša, domaćine?
- Nije.
- Mislio sam da će jenjati.
- Ne bih rekao.
To je pakost, ali zbog nečeg mu je vrlo potrebna, i godi mu što kiša pada i
što ih ne tješi, žao mu je samo što ne može da nađe više obespokojavajućih
riječi, nenaviknut je na razgovor, a ne smije ni da se otkriva suviše, ali ovoliko
može i mora, ne što baš njih mrzi, već što mu je dosadilo ovo muvanje i ovaj
vašar, nikad se s ljudima nije mnogo družio, pa ni s onima koji su mu mogli
biti bliži od ovih. Bliži od ovih?! Stanko je s njima. Nije mu lakše zbog toga.
Još je gore: tvoj brat ih je vodio, reći će mu poslije oni drugi. Bio je brat, sad
više ne znam ni šta je. Tako će odgovoriti, ali mu niko neće vjerovati.
Kuda idu? kuda su se spremili? kojim će bogazima večeras proći? šta ih
goni u mrak i u zasjede, jer tamo kuda oni idu nije mirno kao ovdje. Nisu
govorili o poslovima, krili su svoje staze kao konjokradice, ali je on znao
njihov put, znao je bar otprilike, koliko je njegova mašta mogla da ih prati, a
ostalo je sve bila tama i tajna. I ne sjeća se da mu je ikad iko bio dalji i
nerazumljiviji. Tajni i opasni poslovi nisu dobri, a kad čovjek od njih ni
koristi nema, onda tu nešto nije u redu. Ili oni misle na korist koju će imati
docnije, ako pobijede? Jadna mi korist kad ti je glava svakog časa u torbi, i
teško će koji iznijeti čitavu, a pobjeda bez mene isto je što i poraz. A i ta
pobjeda, ko zna šta je to, opet će se orati zemlja, i kuburiti od Božića do
Đurđeva, i gledati u nebo hoće li pasti kiša ili će zasjati sunce, opet će se
bolovati i tugovati, rađati i umirati, i šta mu je to onda pobjeda, i za koga?
Čučnuo je uz peć i prislonio leđa uz tople zemljane grbine, dobro je
napravio ovo čudo, malo drva troši a dugo drži vatru, šteta što su platne
popucale, druge nema gdje nabaviti, moraće da izdrže ovakve kakve su, neki
seljaci su išli za vojskom kad je upala u grad i svašta donijeli, kičma im je
pucala, ali on ne bi mogao, platne su mu potrebne, i čizme gumene Ljubi, i
kaput joj je obećao, prevario se pa obećao zimus, ali ne bi uzeo tuđe, ne zna
zašto, ali ne bi mogao.
Pušilo mu se, a nije htio da izvadi duvankesu, mogli bi da zatraže i ostali,
a nije mu mnogo ostalo, moraće uskoro da nabavlja kako zna, bez tog đavola
više nije mogao, naročito kad ovako pričučne uz peć. Izvukao je lulu i počeo
da je glaba, osjećajući vlažan smrad.
Brat mu je sjedio do njega uz peć. Pružio mu je plehanu kutiju, i on
tvrdim prstom nabio punu lulu, više nije moglo stati.
- Uzmi za poslije.
Uzeo je i za poslije.
Žena je stajala uza zid s rukama iza leđa, pogledala ga je ćuteći. Znao je
šta znači taj pogled, ali se napravio da ga ne vidi. Pravi mi se mnogo fina,
zašto da ne uzmem, on će lako naći i neće platiti, a ja ću se nahodati dok kupim
nekoliko trulih listova, njemu ništa a meni mnogo, i ne izigravaj mi gospođu,
varoškog ti boga, varoš te profinila, ista si kao i oni, šašava, i šta me tu
pogledaš kao na mladu u gostima, znaš mi ti nešto ko i svako beslovesno
stvorenje.
Nije pomislio da mu je brat, nekako je postao stran i dalek, nemaju više
šta da kažu jedan drugome, ne umiju. Stariji je od njega, stariji je i od svih
ovih, izmijenio se, oronuo, ne govori, ne smije se, iako pušta mlađe da se
smiju. Zabavljen je sobom, drži se za krsta, ponekad tiho zastenje.
- Stegla te reuma?
- Stegla.
- Nemoj da se griješ uz peć, biće ti gore kad izađeš na kišu.
- Gore ili bolje, svejedno mu dođe, ovako mi je sad ugodno.
- Zašto ideš kad si bolestan?
- Mora se.
Jesu li ga natjerali?
Lice mu je blijedo i izmučeno, tijelo uvrnuto bolom što ga kida iznutra,
baš grehota što mora ovakav na kišu, ni psa čovjek ne bi istjerao a kamoli
bolesno stvorenje, a kod njih je, eto, sve čudno i nerazumljivo.
- Hoćeš li malo rakije? - upitao je iznenada.
Žena je opet pogledala u njega, i on je znao da je ovaj pogled drukčiji
nego malopređašnji, ranije je bio prijekor, sad čuđenje. Šta se to desilo s njim?
Ni on ne bi znao da kaže šta se desilo. Gleda ga, ne može nikako da namjesti
kuk i bolesnu nogu, stalno je ispruža i privlači, savladavajući grč na
izboranom licu, a pred njim je noć, i vlaga, i bogzna kakav posao, bio je ko
gora, sad je ruševina, bio je čovjek, sad je tuga. Kako da ne ponudi? Mislio je
da doda da mu je još malo ostalo, ali nije htio da kvari riječ, bila je nepametna
i brzopleta a po nečemu opet lijepa. Ponekad čovjek učini nešto bez razloga i
bez pameti, i još mu drago. Poslije se kaje. Ali je brat odbio rakiju, ne smije,
kaže, bilo bi mu još gore. On to ne shvata, od rakije nikome ne može biti gore,
ako se ne pije kao voda već kao lijek. Nije to rekao, jer je po svom običaju
prećutao pola od onog što bi imao da kaže, a neće ni da navaljuje, to bi već
bila ludost: ponudio je, i to je od njega dosta, a što on ne prima, to je njegova
stvar. Ali se još jednom osvjedočio da svaka suvišna riječ može da bude
opasna, jer su se javili drugi, mlađi.
- Zašto pitaš? Iznesi tu rakiju. Uskoro će džanarika, peći ćeš novu.
- Dugo je do džanarika.
Srećom, brat je stariji i razumniji. Odbio je njihovo navaljivanje:
- Šale se. Ne pijemo rakiju kad idemo na zadatak. Uspava čovjeka, a
nekako je i hladnije poslije.
- E to imaš pravo. Onda, kad se vratite.
I to je bilo nerazumno, ali nekako je došlo u riječi. Nije bio škrt, svakog
gosta bi rado počastio u svojoj kući, samo ovo nisu gosti. Nije znao šta su, ali
gosti nisu. A nije ni zgodno da se čuje kako gosti naoružane ljude.
Namjestio se uz peć i mirno gledao po sobi, umiren što se ne spremaju na
spavanje: otići će kad ojača noć. I snošljivi su večeras, me zadirkuju ga, ne
zovu da im bude vodič, ni da pođe s njima u borbu, ne pitaju ga zašto se
priljepio uz ovu ćiriš zemlju i uz ženu, to ga je uznemiravalo toliko da je
ponekad i odgovarao, uvijek isto: ko bi ih hranio? mora neko i da radi. Pa bi
poslije njih sanjao teške snove, kako se odbio od zemlje i od kuće, a na zemlju
zasjeo drugi. Niti su govorili kako će nakon rata sva zemlja biti zajednička,
kako li, pa će svi raditi zajednički i zajednički dijeliti, a on na to nije
odgovarao, smatrao to šalom, jer ako je zemlja njegova onda nije svačija, a
ako je svačija nije ničija, i onda nema ni rada ni dijeljenja, i to je samo dokono
pričanje, koliko da se ne ćuti, a nije baš i pametno, jer kakva je to sloboda o
kojoj govore, ako neće biti slobode da živiš i radiš na svome? a onda kažu:
biće bolje, a on pita: hoće li biti dobro? a oni kažu da će traktori orati zemlju, a
on misli a ne kaže, ako meni budu orali, platiću ja to ko vuk kožom, nikad
ništa ja nisam dobio badava, a ako ne bude moje, briga me čime će orati, i ne
zna na čemu je, kao nikad u životu. Pa ni Ljubu, začudo, ne diraju, i ona ćuti,
naslonjena na zid, prsa joj istaknuta, mogla bi baš malo i da ih sakrije, eto što
ti je žensko, pokazaće sve što može, i ne misleći na to, tijelo njeno na to misli,
a ne miče se, gleda u jednom pravcu, oči joj ne trepću, sluša mladića što sjedi
na klupi prema njoj, s mitraljezom na krilu, uzdignute jake šinjela, kapu drži
zgužvanu u ruci, kosa mu plava i živa, lice mu djetinje a pogled zreo, priča
mirno, slatko, ne čudeći se što ga slušaju, eto, rode se takvi, pričala, dokonjaci,
pa im riječ ide od ruke, doduše riječ ne ide od ruke, a njemu ne ide ni od čega,
i hvala bogu, nije to za ozbiljne ljude koji znaju šta je rad i briga, već za
ovakve praznoglavce, ali evo, i on ga sluša, i nije ni ružno, već baš divota, post
mu njegov djetinji i ko ga rodi s takvim jezikom, a i Ljuba ga sluša, pa nije
samo da sluša već ga pije očima ko sunce rosu, ajde, makni te očurde, lijepe
su, znaš ti to dobro, ali bi mu mogla biti mati, pa baš ako ne bi mati, a ono
dobro starija sestra. A možda i ne misli mi na što, može biti da zaista samo
sluša, ko bi znao šta je u mislima žensku stvorenju, to je zatvorena i
nepristupna pećina, godinama s njom hljeb i postelju dijeliš pa ne znaš ko je ni
kakva je, obilaziš oko njenog tijela, držiš ga u rukama, a u njoj ne znaš šta je,
ne vidiš šta misli. Pa čovjeku dođe žao, učini mu se da je sam na svijetu. A ni
zbog čega, dođe ovako nenadno i misli svašta u sebi, a bolje bi bilo da spava, a
eto, ne može.
*
A Ljuba sluša mladića. Kosa mu je grumen zamršenog zlatnog prediva,
oči modra konoplja, lice mršavo i čisto, vedar i drzak smiješak prelijeće po
njemu kao sjenka, i ne znaš kad se javlja i kad nestaje, i ne znaš čime te veže da
gledaš u njega, nije lijep, usta su mu velika i vilice mršave, i sav je mršav, i
mlad, i lijep, i usta mu nisu velika, i svejedno kakav je, šteta što će uskoro
otići, biće joj teže nego drugih noći, a možda i neće, stajaće ovako uza zid kad
ostane sama, možda će i žižak ugasiti da ga bolje vidi, slušaće u mraku i biće
joj lijepo i tužno, čuće samo glas, žuboriće oko nje kao voda, kao šušanj lišća,
ni sad ne povezuje cijelu njegovu priču o gradu i ljudima koje je poznavao, ni
o smiješnim događajima u kojima je učestvovao, niti joj je to važno. Bilo je
važno dok je slušala i smijala se kao i drugi, drago joj bilo što priča tako
zanimljivo, oživljavajući ljude i događaje kao da ih je izvlačio iz tame na
jarko svjetlo, pronalazeći u svemu smiješnu stranu, dopuštajući sebi da se
šegači sa svačim, i neosjetno prelazeći na ozbiljne i tužne slike grada, po kome
je s ostalom djecom hodao kao vlasnik, pametni mangup koji je sve znao o
gradu a malo šta poštovao, živa čigra, pokora dućandžija, briga policajaca,
nevolja škole, meta očeve teške ruke, predvodnik tuča, bosonogi vitez po
uzoru iz filmova, duhoviti podrugljivac, slobodno gradsko fakinče u kome se i
zlo i dobro sakupilo kao u vreći, pa je ispadalo kako kad, i kako šta, bez reda i
po slučaju. Bezbrojni su bili njegovi doživljaji, izgledalo je čudno odakle
njegovoj mladosti toliko iskustvo i sjećanja: malo je, doduše, govorio o sebi,
ali je iza svega bilo nešto njegovo, zrelo djetinje, što je podsjećalo na njegovo
lice, ili se činilo tako zbog modrine njegovih mladih očiju, koje su mnogo
vidjele a nisu se zamutile ni otežale. Spadalo, mislila je gradsko spadalo, ne
izražavajući time ni ono o čemu je razmišljala ni ono što je mladić bio, i samo
se grubo branila od sjećanja što je u njoj muklo zatutnjalo kao daleka
grmljavina.
Imao je rijedak i dragocjen dar da ljude potčini riječima. Njegova priča je
tekla mirno, povezano, sve je izlazilo jedno iz drugog, kao da je odmotavao
klupko konca, ali se on sam krio iza svoje priče, ništa nije naročito
naglašavao, nije se smijao, nije se nametao, puštao je svoj tihi glas da tka i
žubori između njega i njih, pojačavajući utisak kratkim jedva primjetnim
stankama, iako je izgledalo da mu nije stalo do utiska, da je sam uživao u tom
govorenju koje nije imalo nikakvu svrhu ni cilj, kao da je samo sebi dovoljno.
Nije to bilo u početku, slušala je i smješkala se, kao što se sluša pjesma, ili šum
lišća, ni zbog čega, čak i nesvjesna zaludne ugodnosti, a onda je postala
pažljivija: on priča drukčije nego seoska pričala. Nije tačno znala u čemu je
razlika, nije čak primjećivala da su sve njegove riječi jednake, da imaju isto
pravo u rečenici, koja ne zastaje, ne živi po sebi, već u slapu, u toku, nije
zapažala čudna skraćivanja i podrazumijevanja, ni neosjetan prelaz iz šale u
zbilju, ni nervoznu misao koja se krije pod podsmijeh, ali je osjetila miris
grada, podsjetila se svojom i njegovom krivicom, i tad se javila ona daleka
tutnjava. Trebalo je u tom času izaći u dvorište ili otići u sobu, trebalo ga je
prekinuti šalom ili grubošću, trebalo ga je slušati kao i dotad, ni zbog čega, da
prođe vrijeme. Ali nije mogla, niti bi možda pomoglo. Javljalo se to i ranije, u
noći kad nije mogla da zaspi, ili u snu jer nije mogla da spriječi, u duge kišne
sumrake kad je s mužem ćutala u kući, samo je uspijevala da ga uguši, čudeći
se što nije već zaboravljeno. A sad je on sjedio pod žiškom, i kosa mu je od
zlata, i glas mu je od mekih šapata, i lice mu je čisto i mršavo, i oči drsko
djetinje, i više nije važno šta je pričao ni šta mu se događalo, već što se ona
otima iz sebe i potire godine i život za koji je mislila da ga je prihvatila kao
svoj jedini, i sa strahom diže brane koje je s mukom podigla u sebi, sa
strahom, da bujica ne odnese sve što je građeno, a opet sa slašću, da se oživi
trenutak prošlosti. Svejedno šta će poslije biti, jer neće biti ništa, avaj, ništa biti
neće, sve će ostati kako jest, ali je bar otvorila prozor u ono što je bilo. I sluša
samo njegov glas, tih je i muški nježan, strast drhti u njemu sakrivena, otvara
je svu do korijena, ne može više da se sakupi i vrati, vraćanje bi bila muka
gora od smrti, on ne priča ono što ostali čuju već ono što ona zna, i samo je to
lijepo, i samo je to važno, ni za što ga više ne bi dala, ni s čim ga sad ne bi
zamijenila, i sve ih ona izdvaja i briše, samo on je s njom, i samo njoj govori,
i nije sitan, krupniji je, muškiji, i nije dječak, oči su mu modre ali ljepše,
govori isto ovako, šašavo, miriše na grad i na elektriku, samo draže, jer
govori o njoj i o sebi, i niko ne sluša pa možeš da kažeš šta ti padne na pamet,
možeš da luduješ i da se smiješ, možeš i da plačeš, sad ne može da plače već
stoji uza zid i, zatvorena za njih, sluša daleki glas što žubori blizu nje, pretače
se i vri kao izvorsko klokotanje, tad je prvi put osjetila slast tuđeg govorenja i
milost tuđeg pogleda, davno je bilo a sve je u njoj živo i svježe, odakle ta
svežina? kako se u njoj sve sačuvalo, bez njene volje, samo od sebe? trebalo je
samo neko da pročeprka po pepelu njenih posivjelih misli, pa da vaskrsne sve
što je bilo, da uzalud oživi prošlost, nizašto, da joj bude teže.
Sad je mogla da misli i gleda, a bilo je kao udarac u prsa, kao da je on
došao na vrata iz noći, otvorivši odjednom sve, i ljubav i žalost, a ne zna kako
se to dogodilo, jer ovaj mladić ne liči na njega, i zar je samo podsjećanje na
grad bilo dovoljno da je toliko izbezumi? Mladić je ućutao i zatvorivši oči
naslonio glavu na zid, zamoren toplinom i mišlju na noćno hodanje, kao
dijete, lako mu je zaspati i lako se probuditi, i lice mu je djetinje, ovako
umorno i blijedo, spljoštenih kapaka, bez očiju koje ga oživljavaju, pa ga sad
nema kao maloprije, manje ga je nego kad govori, pričanje ga uvećava i
obilježava, i sad se i onaj davni nenadano oživljeni umanjuje u njenom
sjećanju zbog ovog zaspalog, a nikakve veze nemaju, i samo je nešto pusto i
muklo ostalo u njoj, ali se vratila u ovu sobu i ovu noć. Vazduh je zadimljen i
težak, ljudi su kao prelomljeni, drže ih samo puške o koje se vješaju grčevito
stisnutim šakama, soba se hladi, niko se ne miče da stavi drva u peć, neće ni
ona, još stoji naslonjena na zid, svejedno joj je, dobro bi bilo da ostanu svi
ovako odsutni i da ne odu nikuda večeras, ovako je više sama kad ih ima
mnogo, i niko ne primjećuje njenu žalost, kad bi bio jedan, primijetio bi, a to
ne želi. Čuje kako kiša pada, kaplje sa streha i šobonji ujednačeno, neće
prestati cijelu noć, i ovi će cijelu noć gacati po žitkom ravničarskom blatu, i
mladić zamršene kose što je već sad umoran, ne žali ga, ni nju niko ne žali,
sluša kako pas uporno zavija, u tvoju glavu, misli odsutno, ne plaši se tog
zavijanja kao drugih noći, ali je tužnije nego drugih noći, i ovima je tužno,
samo kriju, a onda primijeti kako je željno gleda vojnik s brčićima, seoski
ljepotan živih očiju, i sjeti se da je on tako gleda cijelo veče, naknadno se sjeti,
dotle ga je jedva zapažala, i nasmiješi mu se bez mnogo vedrine, lijep je, neka
pomisli na taj smiješak noćas kad mu bude teško, pa mu se naruga u sebi kad
on ponosno bljesnu očima: vratila mu se sigurnost, nije uzalud potrošio toliko
gledanje, blago njemu, svijet je njegov, ne izgleda mnogo pametan a ne zna to
i nije mu ni potrebno. Neodlučno je razmišljala šta da čini, glupo joj da više
stoji ovako uza zid, prošao je onaj trenutak opasnog sjećanja, sad je samo
umorna, i ne želi da namjerno produžava ono što je došlo samo od sebe, a
teško se odlučuje da ode u hladnu sobu i vlažnu postelju, boji se samoće. Nije
večerala i neće, on će večerati, neka spremi sam sebi, zna gdje je, trebalo bi da
mu kaže da opere noge, leći će ovako kaljav, pa neka legne, večeras joj
svejedno, i nije samo večeras, već oduvijek, čini joj se, i zauvijek, zar je
mogla ikad da se brine za njegove prljave noge, kao da je sve drugo kako
treba, i samo još to da dovede u red, šta je se tiče i šta može ona da popravi,
ništa više ne može da se popravi, niti ima šta da se popravlja, moglo bi se
samo plakati, ali je i za to umorna, i ne zna šta da uradi u ovom času, a ne sjeća
se da joj je ikad bilo tako svejedno šta će da učini. Neko se približavao kući,
kroz šum kiše čuli su se koraci, pas je lajao bijesno prijeteći, svi su to čuli
prije nje, jedan je s puškom izašao u dvorište, i tek tada je postala svjesna, niko
se ne uznemiruje, ravnodušno ga očekuju, znaju da će doći. Zna i ona, uvijek
su ga ovako čekali, i još malo prije je žalila što će ih odvesti, sad joj je
svejedno, neka idu, neka i njega povedu, neka ga ostave, ništa se neće
izmijeniti, kiša će padati cijelu noć, vezani pas će zavijati cijelu noć, tuga će u
njoj cviljeti cijelu noć, a možda i neće, neka ih sve đavo nosi koliko ih ima,
niko i ništa ne vrijedi jedne jedine njene suze, leći će i zaspati, kao dijete, kao
brat, kao njen muž, ni o čemu misliti neće, ni za čim neće žaliti, jer ne vrijedi,
nema koristi, a da ima, isplakala bi bunar suza, nije ni znala koliko ih ima u
njoj.
Znala je ko će ući, sreća što nije domaćica, ovo je han u koji svako
svraća, ponekad je zanimljivo, ali ne mora nikog da dvori, suviše često dolaze,
gostoprimstvo je ne obavezuje, pa ni strah više. Pušta ih da ulaze i odlaze, kao
na stanici, i nikakve obaveze nemaju ni ona ni oni, i sve bi bilo kao i drugih
noći, da se nije sjetila ranijeg, mogućeg života, doduše samo tako kaže, jer da
je bio moguć, ne bi se rasuo kao prekinuta niska, ali se eto sjetila, onaj mršavi
mladić ništa nije kriv, desilo bi se, izgleda, i bez njega, sazrelo je bez njena
znanja, sazrelo i provalilo poslije toliko vremena. Uzalud, ponavljala je
neprestano, uzalud, neka se vrati to sjećanje u tamu krvi, u splet žila, u
najtajniji kutak mozga, ma kuda gdje je i dosad boravio skriveno kao tajni
saputnik njene svakodnevnice, ili neka izađe i ode od nje s ovom noći i s ovim
mokrim šljapkavim mrakom, njoj ne treba i nikad zažaliti za njim neće,
smirila se i zaboravila, a život nije svetkovina već trpljenje, i ne treba ga još
više otežavati mišlju na ono što ne može da bude. Ne treba, jer već i to što je
prohujalo pored nje kao vjetar, uzburkalo je njenu neoduševljenu mirnoću,
zavezalo joj i noge i ruke, ispunilo je strašnim umorom, važno je samo da
prođe ova noć, i kiša je možda kriva, danima već pada, duša je natopljena
vlagom, počinje da truli negdje duboko u čovjeku, kao da je koža propustila pa
se uhvatila vlaga, buđ već osjeća, avaj, nije to od kiše, trebalo bi da se pozdravi
s ovim smiješnim čovjekom što je ušao, možda se i pozdravila, on briše svoje
naočare s okvirom od žice i žmirka ispod tavanice, strašno je visok i strašno
mršav, on ne vidi ko je u sobi, trepće kratkovidim očima i pozdravlja uslijepo,
smijući se, zna gde je i kome je došao, svi se dižu zijevajući i protežući se,
njen djever stenje zbog reume, soba je puna, više ih je nego kad su sjedili, njen
muž se užurbao, drago mu što idu, izvešće ih do vratnica, od otvorenih vrata
se osjeća hladan mlaz vazduha, penje se uz nju od nogu, kao voda, zadimljen
prostor odušuje, odlaze pozdravljajući, prošao je i mladić plave kose i modrih
očiju, zbog njega i zbog kiše sve ovo, nije zbog njega i nije zbog kiše, rana se
otvorila sama od sebe, ostao je samo seoski ljepotan, posljednji, sjeća se
smiješka i pobjede, pogled mu je siguran i milostiv, ruka se spustila na njen
stomak i pošla naviše prema pazuhu, i ona se otresla s dosadom i bez volje, a
mladić se zbunio zbog tog odbijanja, zbog poraza koji nije očekivao, zbog
njenog izraza gađenja koji nije razumio, i izašao u noć uzalud se braneći
tobože mangupskim smiješkom i mišlju o ženskom lukavstvu, a znao je da
nema razloga ni za smiješak ni za misao o lukavstvu.
Iza njih je ostalo blato, i voda, i pepeo cigareta, i dim što se izvlačio u
pòvjesmima, i opor miris pokislih razgrijanih tijela, i nagla tišina, i nešto što
se desilo a moglo je da bude opasno, kao da je lebdjelo tu negdje oko nje, kao
da je trag ostao, vrata su zjapila otvorena, i noć iza njih, i vukodlačka tama, i
naoružani ljudi, i rat bez milosti, i dobro što je tako, da se ne posluži
otvorenim vratima i ne učini ono što ne treba, neće učiniti, toliko pameti još
ima, samo se čudi i plaši odakle u njoj toliki nemir kad je mislila da ga više
nema. Vratili su se Čango i Jovan. Ne zna koje je ime ružnije, ni ko je od njih
dvojice ružniji. Čango je visok, poguren, tanka vrata, tankih nogu, mršavih
ruku, čudo je kako se sve to drži zajedno, ako u noći udari o drvo odvojiće se
od njega dijelovi kao od lutke, tražiće ih i opet sastaviti, možda je tako i radio,
i zato sve visi ovako slabo privezano. Jovan je nizak i čvorugav, ružniji je
večeras nego ikad, ružniji nego i onda kad je s užasom pristala da se uda za
njega, kao da se odlučila da iskoči u vodu. Čango se bar smije, govori, živ je
čovjek, i njegova se ružnoća razblažava, čovjek mu oprašta, ne misli na nju,
sastavljaš ga i ispravljaš, gladiš i poravnavaš ali mu ne zamjeraš, nije težak
očima. Evo, opet briše naočare velikom crvenom maramom, bespomoćno
žmirka uskim očicama i stresa se od zime, samo što mu kosti ne zaklepeću.
- Što si otvorila? - kaže smijući se - nama starima je hladno, lako je tebi.
- Bilo je zadimljeno.
- Niko nije umro od dima.
- Hoćeš li da večeraš?
- Neću. Legao bih, jedva se držim na nogama. Mogu li da noćim kod vas?
- Zašto ne bi mogao?
Ko bi smio da mu kaže: ne možeš?
Jovan ćuti, kao da nije njegova kuća, kao da niko njega ne pita, ili on neće
da se miješa ni u što. Niko ne može da ćuti tako teško i tako ružno kao on.
Povela je Čangu u sobu što je zaudarala na proklijale krompire i na
miševe. U uglu je prostrta slamarica. Zagrnula je biljac i stala prema njemu:
- Jesi li im ti naredio da idu?
- Kome to?
- Ovim vojnicima.
- Nisam.
- Tebe su čekali.
- Ja sam svršio svoj posao, oni će svoj.
- Njihov je teži.
- Sigurno.
- Laku noć.
- Zašto pitaš?
- Onako. Da ne ćutimo.
Jovan je još sjedio uz peć, spuštenih ramena, s rukama na koljenima.
Mrzila je tu njegovu odvojenost i to zatvoreno ćutanje što ga je dijelilo od
cijelog svijeta, mrzila je naročito večeras tu njegovu tupu ravnodušnost, to
odustajanje da išta vidi i osjeti. Nije joj stalo do njegove riječi, ali je mučno.
- Ja idem da legnem, umorna sam.
Rekla je to namjerno, udarila bi ga kad bi joj večeras prišao.
- Ponesi žižak kad pođeš na spavanje.
Klimnuo je glavom podigavši pogled prema njoj, ali ona nije vidjela
njegove oči, ni pitanje u njima, i sve je ostalo na ćutanju koje ništa ne rješava.
A bilo bi još gore da progovori, nema mjesta za njega večeras u njenim
rukama, ne može čak ni da ga mrzi kako bi trebala, jer on nije kriv ni zašto,
samo je nemoćan da je otrgne od onog što je bilo i da joj se nametne ma čime.
Njena je nesreća, ne njegova, što je kao drvo: u njemu nema ni riječi, ni
smijeha, ni srca, i svejedno mu je što je ona kraj njega, tu je, pa neka je, kad bi
otišla ne bi požalio i ne bi pošao za njom, kad bi umrla mirno bi išao za
kravama, mirno bi gnojio i kopao zemlju i ne bi osjetio da mu nedostaje, bila
pa je nema, bar da je mrzi, i to bi bilo nešto, znala bi da je živ stvor.
Tako je i legla u hladnoj sobi, žaleći sebe, pronalazeći krivicu u njemu,
osjećajući pustoš u sebi, iz korijena iščupana, omotana vlažnim mrakom što
joj je ubijao hrabrost. Slušala je sitno, ubitačno jednolično šljapkanje kiše pod
prozorima, i Čangino suho kašljanje u drugoj sobi, i Jovanovo hodanje po
predsoblju, i baš zato što je bila sama kao nikad u životu, sama kao u grobu,
jače je osjećala te znakove tuđih života s kojima je ništa ne veže, od kojih je
toliko odvojena da je zbog toga guši mučan bol. Okrećući glavu nevidljivom
zidu, od koga bije leden dah, ona je svjesna čudne misli, a i ne misli o njoj, da
zbog nečega mladići i jedan bolestan čovjek teturaju ovog časa po dalekom
kaljavom drumu, zbog nečega što je jače i od sna i od straha, da zbog neke
svoje misli onaj sušičavi čovjek u drugoj sobi danju i noću obigrava sela na
svojim štulastim nogama, ne misleći na bolesno kašljucanje i ne tužeći se na
umor, da zbog nečeg što mu je važnije od života Jovan mirno gleda na sve što
se oko njega dešava, on zna za nešto od većeg značaja. Svako ima nešto svoje,
neko misao, neko htijenje, a ona živi bez ičega, ni zbog čega, ne čekajući i ne
želeći, čudno je samo kako je to saznala tek večeras, a ovako živi godinama,
krila je od sebe toliko vremena, više ne može da krije, i sad su te prazne
godine propištale u njoj pustoj, neoplođenoj željom, neobradovanoj čekanjem,
neprevarenoj ma čime što bi moglo ličiti na nadanje, što bi moglo požurivati
da dođe. Čime da se namiri za nesreću što živi bez ljubavi, što nema djece, što
se ničemu ne nada? Da ide u crkvu, da postane bogomoljka - lažljivica, jer
iskreno ne bi mogla da vjeruje, davno je to umrlo u njoj? Da bude kučka, da
legne sa svakim muškarcem koji htjedne, a mnogo ih je takvih, da produbljuje
prazninu u sobi, jer bi to činila sudbini za inat a zadovoljstva u tome nema? Ali
sve je to glupost, večeras je naišla oluja i trese njome kao granom, temelji joj
se ljuljaju, pa izgleda da je kraj svijeta, a sutra će sve proći i život će teći kao i
ranije, miran, neuzbudljiv, pa i dosadan, ali podnošljiv, samo da prođe ova noć
i teški osjećaj potpune usamljenosti, i gorka nemoć što je sve iznevjerilo, i
ovaj mrak u njoj, da ima snage ustala bi i napila se da obesvijesti sve u sebi i
da živa dočeka dan, ovako može samo da plače teškim nemoćnim plačem od
koga je groznica trese i sve je u njoj klonulo. Primirila se koliko je mogla kad
je on ušao sa žiškom, zatvarala je otežane očne kapke da ne vidi njegovu
iskrivljenu sjenku na zidu, čudno se ljuljala, nije htjela da se smiri na drugoj
postelji, stajala je, stajala, gdje je? nasred sobe? kraj vrata? pored nje? dugo
nije mogao da se odluči, dugo nije mogao da krene nikud, šta hoće? šta
namjerava? Samo da legne, samo da je ostavi usamljenu kao što je bila dok
nije ušao, i to je bolje nego ovo čekanje. Kočila se od straha da joj ne priđe,
osjećala gađenje od zamišljenog dodira njegove ruke, kao da je dlakava i po
dlanu, ugušila bi se od njegova daha. Milost, noći, prođi što prije, dok on stoji
ovako neodlučan, dok ga koči životinjska želja da je obljubi ovako daleku,
njemu je svejedno šta je s njom, on je slijep i gluh za njene muke, čak ni strast
ga ne vodi, već pravo, ništa nije tako grubo kao muškarac, ni tako odvratno, ni
tako... Sjenka je narasla, ona više ne zatvara oči, sjenka je gušća, krivi se,
podnica škripi pod njegovom težinom, i opet je stao, osjeća ga odmah do
kreveta, ustaće ako legne do nje, udariće ga, izaći će u predsoblje, u noć, on ne
zna šta se s njom dešava, dah mu čuje, opet je zatvorila oči, trenutak dugo
traje, kraja mu nema, praviće se da spava, tvrda okoštala ruka je na njenom
čelu, šta hoće? polako se spustila na očne kapke i na mokre trepavice, zadržala
se časak, pa se povukla umorna i otežala. Čula je kako je tiho otišao od nje i
bez riječi se spustio u svoju postelju, a ona je olakšano odahnula i stavila
užaren obraz na mokar jastuk, slušajući kako noć otiče u šobonjenju kiše.
2.
Tama, tama, tama, kao pustoš, kao ništa, ni neba nema, ni blizine, ni
daljine, svijeta nema, ni ljudi, postoji samo crna praznina što je prožela oči i
tijelo, i zemlja što se neprestano otvara i vuče u sebe, stenjući upija sve što joj
se približi, neko je pred njim, neko iza njega, na čelu je seljak-vodič, ni glasa
mu nije čuo, vidio je samo sjenu, zato je bez lica i bez oblika. Rado bi
popričao s njim, uvijek su ga zanimali seljaci-vodiči što noću vode vojnike na
najopasnije zadatke, nenaoružani, bez odbrane, prepušteni odbrani, što im je
pruža tuđe oružje i tuđa nepoznata hrabrost, kao što su i vojnici prepušteni
njihovoj snalažljivosti i njihovim očima. Zašto idu? zato što moraju, ili što
hoće? Jednom je vidio seljaka kako plače što mora da ide pred vojskom, zato
je uvijek zamišljao te ljude bez lica, ispred svih, kako idu u strahu. I ovaj se
sigurno boji, pred njim je noć koja krije sve što je u njoj, iza njega ćutljivi
ljudi što su ga natjerali da ustane iz postelje, opasni i zloslutni, mnogo ih je a
on je sam, ispred pušaka, ustravljen, kriv što zna put, a život mu zavisi od
sreće i od očiju, teško meni ako natrčim na zasjedu ili ako pogriješim pravac,
mogu stradati i od onih koji čekaju i od ovih koje vodim, a nizašto, za jadno
pravo da se vratim kući ako ostanem živ. Ni slave ni zadovoljstva ni
zasluženog odmora poslije svega, ko će me sutra odmijeniti u poslu, idem što
moram, strahujem što sam u najtežem položaju, krivac svakome jer svakoga
vodim. Ovo je pravo ratno argatovanje koje niko ne priznaje za zaslugu, čak
mi oni kojima ga činim, jer ja nisam ničiji pošto sam svačiji, čuvam
nezavisnost jadno je gubeći svako veče, ne opredjeljujem se a služim svakome,
strepim za život neprestano ga stavljajući na kocku, bez mene vojske ne bi
mogle proći nepoznatim putevima, vodim ih jedne na druge jer znam staze i
bogaze u svom kraju, samo često ne nađem put do svoje kuće.
Nema lica i govori za sve. Šta bi mu na to odgovorio? Ništa. Njemu nije
potrebno da ide, nama jest, zato ide.
- Ti si iz ovog kraja, komandire. Zašto nam je potreban vodič?
- On bolje poznaje kraj preko rijeke.
- Uvijek tražiš vodiča kad ideš s borcima?
- Uvijek.
- A kad ideš sam?
Od rijeke se čuje mukli šum teške nadošle vode.
- A kad ideš sam, komandire?
Pitanje se rasulo u mraku, kao da ga nije niti izgovorio. Volio bi da mu
vidi lice, ako je čuo, ali sad kad odgovora nije bilo, izgledalo mu je glupo to
istrčavanje. Ne vjeruje da nije čuo.
Hladna vlaga bije od nadošle vode, pognute sjenke, teturavi djelići mraka,
vojnici vuku čamac, i on je prihvatio za mokru katranisanu dasku, povukao iz
sve snage, krsta mu pucaju, noge su mu iznad članaka u obalskom mulju, ulaže
više snage nego što je potrebno, da ne bi mislio na rijeku i na tamu nad njom,
u čamac je ušao klecajući od ljuljanja, svi su ušli, ne vidi se beskrajna širina
vode ni mutna grba talasa, žulji ga mušica nečije puške, ne smije da pusti ruke
s daske, drži se grčevito, čini mu se da voda dopire do samog ruba, preliva se
u čamac i bućka pod nogama, stid ga što se plaši, zato razgovara šapatom s
mladićem, glava mu je uz njegovu.
- Znaš li da joj je muž ljubomoran?
- Čiji muž?
- One žene. Jednog borca je ubio sjekirom, drugog prijavio komandi pa
je strijeljan.
- Ćuti.
- Znaš li da je ona komandirova snaha?
Komandir se okrenuo:
- Dosta.
Je li čuo?
Ljepotan ćuti, ljut si na mene sigurno, sitna tvoja seljačka duša je oštro
uzbunjena, ali briga mene, mladiću, malo se šalim a malo te učim pameti, ako
si mislio da je ovo seoski vašar, pogriješio si. Ne znam šta je, ali vašar sigurno
nije, a ne znam zato što je noć i mrak, kao pod zemljom, ne znam kako je pod
zemljom, zamišljam da je ovako, i voda pod slabom daskom, i blato iza nas, i
blato ispred nas, i sve to ni na što ne liči, i opet hvala bogu, što rekao moj otac
kad nisam mogao da sjednem na stražnjicu od njegovih batina, šta li sad radi
otac? spava li ili uči u mraku, svjetlo ne smije da upali, sluša korake njemačke
straže pustom ulicom i u strahu škripi zubima na sina, juče mi je bio rođendan,
dvadeseti, ako se sjetio to je za oca bila lijepa prilika da me pomene kletvom,
nije loš čovjek ali se boji, i nikako ne može da shvati zašto je taj njegov ludov
otišao kad nije morao, niko ga nije gonio, ništa mu nije prijetilo, mogao je
mirno da jede i pije kod kuće a ne da se prebija po šumi kao hajduk (kamo
sreće da je šuma, oče moj uplašeni), pa neka mu bude, sav je na ženinu
familiju, lud, laku noć, majko, ona sad ćuti u tami hladne sobe i drukčije misli
na mene nego otac, boji se za sina a ne za sebe, laku noć, majko, ovo je ničija
zemlja i dublji mrak i ne znamo šta nas čeka.
Komandirov glas je sipljiv i tmuran, odaje bol s kojim se nosi. Tri dana je
već u njegovoj grupi, a taj ćutljivi čovjek nije ga upitao ni za ime.
- Kako ti je?
- Zašto?
- Teško ideš.
- Godinama teško idem.
Šapat mu je ledeno odbojan. Kao da ga je nešto odbacilo od tog
usamljenika što je pogrbljen išao ovom mračnom ravnicom, dalek i
neuhvatljiv, nikad ga sebi objasniti neće, nikad mu se neće približiti, a tu je,
dva koraka daleko, dva ogromna koraka koja nikad neće preći. Tajanstvo i
tama su u toj odvojenosti i u tom ćutanju što se nikome ne otkriva.
Ljepotan mu šapće u vrat:
- Je li komandir čuo ono što si rekao?
- Jest.
- Nisi dobar čovjek.
- Ozbiljno? E pa eto, nije čuo.
- Jesi li siguran?
- Pitao sam ga.
- Ostavi šalu.
- Kakav je komandir?
- Tvrd, čudan. Ali čovjek je s njim siguran.
- Kuda odlazi kad ne idete na zadatak? Čuo sam da nestane po dan-dva.
- Ne znam. I ja sam odskora u odjeljenju.
- Zato ti diraš tuđe žene.
- Ćuti!
Ledena kiša sliva se niz zatiljak, i on grčevito priteže jaknu grubog šinjela
da se zaštiti. A komandiru je svejedno, crna pogurena sjenka ide istim
korakom, ne tiče ga se ni kiša ni hladnoća. Dobro, može i on tako: raskopčao
je šinjel i pustio da mu se kišne kapi slobodno slivaju niz vrat, niz prsa,
nepojatno je, kao da mokar gušter mili po tijelu, na kom je ostala crta zaparana
ledom, bolje je ne misliti o teškoćama, kao seljaci, vidio ih je zimus, na
hladnoći, slabo obučene, nisu se žalili na zimu, sigurno se ni u sebi nisu tužili,
dvojica su i dezertirala tako, ne potuživši se, ali ima neke mudrosti u tom
trpljivom podnošenju nevolja koje se ne mogu izbjeći.
Put je dug, nije mislio da je pruga tako daleko, sati se nižu, prostor ostaje
za njima, umor se gomila u tijelu, a neprestano su na istom mjestu, i u istom
blatu, istoj tami, ništa ne možeš da izmijeniš kretanjem, kao da se traka ravnice
pomiče ispod njih i uzalud hodajući, mrak se zgušnjava, obljepljuje tijelo sa
svih strana, davno je iza njega ona noć kad je prvi put išao u napad, krv mu je
tada udarila na nos, nikome nije rekao ni tada ni poslije, to je jedino što nije
ispričao o sebi, jer je znao da je to bilo zbog straha: toliko mu je bubnjalo u
ušima, toliko je tutnjalo i treslo se u njemu, toliko se krv uzbunila, da je čudo
kako nije šiknula kroz vrhove prstiju, ili ravno iz srca, kao izvor. Sad se
navikao i ide bez straha, ali on ne voli tamu ni umor. Tad nešto u njemu
počinje da pruža otpor, zamorena misao postaje mušičava, spreman je na
svađu i na pobunu, čini mu se da nije moralo baš ovako, moglo je i nekako
drukčije, onda se smiruje, utišava, ide ne misleći, snagom navike one snagom
mišića, otupjelo pokreće nogu što tone u blato, prati je dok zastaje za trenutak
nervozno mirujući u ljepljivom grobu, dok se druga ne iskopa i u luku ne
pređe naprijed, svi pokreti su privremeni, postoje samo u spojevima, on
posmatra to strano tijelo, kao izvan sebe, i čudno mu je što je ovdje i što čini
nešto smiješno. A kad se osvijesti, ne osvrće se više na tu neodgovornu
pobunu. To nije on.
Gotovo je naletio na komandira. Stao je, vodič je do njega, nervozno se
osvrće, ne vidi ga ali po nečemu zna da se osvrće i da je nervozan.
- Gdje smo? - pita. - Znaš li gdje smo? Trebalo je da smo na pruzi već
odavno.
Vodičev glas je prestravljen:
- Mrak je, ništa se ne vidi.
- Rekao sam šta će ti se desiti.
U ruci mu je škljocnuo osigurač pištolja, glas mu je leden. Kako da se
ljudski glas toliko izmijeni? Ubiće ga, sigurno će ga ubiti!
- Komandire!
- Ko se to javlja? Novajlija? Zaveži!
Bilo mu je jasno: on ne raspravlja mnogo, i ubio bi bez razmišljanja.
Kako je iz tog pogruženog bolesnog čovjeka odjednom izbila tolika odlučnost
i surovost? Nije vikao, nije stiskao grlo u ljutini, a svaka riječ je ličila na
pucanj. Kao da je u ovoj tami isukan go nož. Pomislio je: to je on pravi, ne
onaj što ćuti, to su trenuci kad se otkriva, i nije znao da li je pocrvenio od
bijesa ili poblijedio od straha, ali je mogao samo da ga ubije ili da ćuti. Osjetio
je prema njemu silnu mržnju, mrzio ga je sva tri ova dana, mrzio ga je i prije
nego što ga je vidio, mrziće taj njegov ubilački glas uvijek, ma šta se desilo
među njima. Nije podnosio te opsjednute ljude koji od svoje oštećenosti
stvaraju prednost, namećući svoju volju kao zakon. Šta bi ovi bjesomučni bili
da su sami? Ništa, čudaci i samoubice. Ljudi koje vodi daju mu snagu, a on
nikog ne vidi i niko ga se ne tiče.
Krivo mu je što je pred ovim čovjekom osjetio strah, kao pred stihijom
koja ne misli, ne odlučuje, ne sveti se, već nesvjesno navaljuje, bez ikakve
stvarne mogućnosti da se zaustavi. Taj strah bio je možda i uzrok bijesa i
mržnje što su ga zagušili kao nagla navala krvi. Začudili su ga, čak mu se
učinili i smiješni, sad dok je s mitraljezom u rukama išao za komandirom. Nije
bio spreman na tu naglost, fijuknula je svom silinom, iznenada, bez prelaza i
pripreme, niko s njim nije tako postupao, nikad niko. Ovo je prvi put da ga je
neko toliko omalovažio, i sujeta ga zapekla, kao da je nožem udareno u svježu
ranu. A ipak je htio da bude pravedan, koliko je to moguće: da nije pretjerano
netrpeljiv zbog predrasuda koje je stvorio o komandiru prije nego što ga je i
vidio? Samo, odakle sujeta? gdje je spavala dosad i kako se krila do ovog
časa? mislio je da bar ovako sitna ne postoji u njemu. Šta će još otkriti o sebi u
sudarima s ovim mračnim čovjekom koji nikoga ne štedi? Drugi, i kad su
grubi, ostavljaju čovjeku mogućnost da sačuva iluzije o sebi.
Komandir je nešto viknuo, nije razumio šta, bilo je isuviše naglo, i resko,
ništa se nije desilo ni vidjelo, ništa nije bljesnulo, sjenke se nisu uskomešale
pred njima, a on je viknuo da ih upozori, primjetio je prije njih, a istog časa
zazviždali su meci iznad glava, ništa ne misleći bacili su se u blato, prsnulo im
je u lice, mladić nije mogao da puca iz vodurine, činilo mu se da tone zajedno
s mitraljezom i da zrna visoko prebacuju, pa se digao i stojeći pucao prema
svicima u mraku.
Komandir je vikao:
- Lezi! Pred kim se hvališ!
- Idi do đavola!
- Lezi, skote! Neću da izgubim mitraljez!
Ne tiče ga se čovjek, mitraljez mu je važan. Pa bar da to kaže drukčije,
uvijeno, kao ostali, već otvoreno grubo, ne držeći ni do sebe ni do njega.
Pomaknuo se u stranu, sigurno su opazili sjevkanje mitraljeza, ljepotan je
odmah do njega, i on puca, čudno, ne osjećaš strah a mrak gađaš, oko tebe
pućpuriču i zvižde čelična jata, komandirov automat se ne čuje, ni glas, strašna
ljudska gluvoća i pustoš, kao da su svi pomrli, i s jedne i s druge strane, a
oružje samo nastavlja da bjesni. Noge su se zabile u blato, smanjen je do
koljena, a opet je isturen kao kula.
- Lezi! Na tebe pucaju.
- Skloni se u stranu!
Htio je da se baci u blato, zaista je ludo da se izlaže, učinio je već i pokret
da se dočeka na ruke, kao na vježbi, i tada ga je pogodilo, izgledalo mu je da
ga je teško đule udarilo u obje noge i odbilo ih, do pojasa je zapao u zemlju,
nije znao da li ga gaze ni da li guta blatnu vodu ili je izbacuje iz usta, neko ga
je podigao i okrenuo na leđa.
- Jesi li živ?
Kako može da pita tako glupo?
- Gdje je komandir?
- Možeš li da pužeš?
Šta ga se tiče komandir?
Uhvatio ga je za ruke i vukao, orao je blato kao raonikom, je li vukao
samo ono što je ostalo do pojasa? Koritast trag je sigurno pun krvi. Užasnut je,
ali svjestan svega.
- Pucaju rafalima. Lezi.
Legao je, odmah pored njega.
- Sad mogu samo da nas pregaze.
Mladić je ležao i ćutao.
- Gdje su ostali?
Pucnjava se udaljavala. Nikoga nije bilo osim njih, tišina je padala na
praznu ravnicu kao crna magla, kiša je prestala da šljepka po baricama.
Ljepotan nije disao, bio je miran kao zemlja. Nije ga ništa pitao, nije ga više
zovnuo, znao je da je mrtav. I znao je to bez uzbuđenja. I on će uskoro. Iz njega
presječenog krv otiče tiho, sve tiše, na mračnoj ravnici bez zvijezda nema više
ničega.
3.
Najprije mu je oprala kosu, bila je siva i ulijepljena blatom, teško ga je
poznala, skidala je s njega ovu noć što ga je izmijenila i obezličila, jedva su se
ukazale svijetle vlasi bez života, čistila je zemlju iz očiju, iz kože, iz usta, i
pljuvačka mu je blatnjava, sinoć mu je lice bilo blijedo i svijetlo, sad je
potamnjelo, mladići idu u rat, niko ih zadržati ne može, a trebalo bi starce slati,
manje bi jurili i manje bi bili surovi, vraćali bi se živi i zdravi a i kad ne bi,
žalost ne bi bila velika, a ovi nedozreli ne žale sebe ni nas što ih žalimo, jer
sve u životu što vrijedi to su oni, ne misle ni o sebi ni o nama i zato ih volimo i
grdimo što su takvi, volimo ih što su neuhvatljivi uzalud želeći da ih zadržimo,
i ne znamo gdje je šta u toj igri, koja je željenje. Ako nije to, onda je muka.
Bogzna koliko mu je godina, mnogo nema, sigurno laže da ima više,
mršava koža je zategnuta kao čaršav, nije ogrubjela od godina, nigdje nije
zadebljala, ispod nje tanki mišići i kosti, ruka joj pažljivo prelazi preko
vidljivih rebara i mršavih kukova, preko dugih nogu i oštrih cjevanica, ne stidi
se dodira i ne misli o njemu.
- Boli li te?
- Ne.
- Bolje da tako kažeš. Manje će boljeti.
- Pokrij me.
- Čekaj da operem ranu. Svoju košulju sam pocijepala. Kako ćeš mi
platiti?
- Ne znam.
Oštro svježe sunce se uzdiglo na rubu ravnice i zablještalo na neravnim
bijelim zidovima sobe, ispunivši ćoškove ljubičastim sjenama.
Ovo golo mršavo izduženo tijelo postalo je prozirno i krhko, kao od
stakla, kao od tankih nježnih vlakana, zraka sunčeva se odbijala od njegove
uglate oštrine a tamnoblijeda koža se iskrila od sunca, bilo je lijepo i
bespomoćno to nemuško mlado tijelo još bez oblika.
- Obući ću ti rubine.
- Tvoga muža?
- Nego čije?
- Žao mi je što sam ti na smetnji.
- Tako se kaže.
- Je li neko dolazio?
- Rano je. Doći će poslije. Uvijek tako dolaze u početku. Poslije zaborave.
Zna, podrugljiva je i nemilosrdna. Ali, zašto pita za njih? Ostavili su ga
kod nje ulijepljena blatom, ranjena i okrvavljena, niko se nije ni okrenuo, ni
ona nije morala, šta je on njoj, jednom ga je vidjela u životu, smilovala se na
njegovu mladost i pobrinula se oko njega, a on pita za druge. To su oni,
neuhvatljivi, uvijek odlaze, uvijek bježe, svejedno joj je za ovoga, na drugog
misli, ali svi su takvi, idu za nečim svojim, ne možeš ih stići ni zadržati.
Ovaj brani njih koji su ga ostavili:
- Doći će, kad budu mogli.
- Koliko ti je godina?
- Dvadeset.
- Ništa čovjek ne zna kad mu je dvadeset. Boli te? Krv još izbija. Bolje.
Očistiće ranu.
- Umoran sam.
- Spavaj. Imaš vremena koliko hoćeš.
Obukla mu je rubine, kratke i široke, smiješno mu vire noge i ruke iz te
bijele obredske odjeće, liči na izraslo dijete, malje na podlaktici su mu
zlatnožute, kosa dobija sinoćnji sjaj, samo se pod zatvorenim očnim kapcima
javljaju plavi podočnjaci, znak trpljenja i nemoći. Sad od nje zavisi to
oslabljeno mršavo tijelo, napraće se zavoja i naslušati ječanja u vrućici, dok ga
ne odnesu, ili dok ne ozdravi, ili dok se nešto drugo ne desi. Nešto drugo,
bolje ili gore. Nešto samo njeno, što je osjetila sinoć, pred otvorenim vratima i
tamnom noći. Misao o tome je toliko neobična da je obuzima jeza i od same
mogućnosti, i toliko lijepa u mašti da bi bilo opasno ostvarivati je. Potrebno je
imati snage za samouništenje, kao što je ima ovaj mladić. Kad bi mogla da ga
shvati, pomogao bi joj u odluci.
Ne otvarajući oči, mladić je uhvatio ženu za ruku dok ga je pokrivala.
Stisak mu je slab, dječiji. Kao da je razumio njene misli o želji za bjekstvom.
Ne boj se, odgovarala mu je, još ne smijem, nisam spremna na rane.
- Kad ozdraviš, hoćeš li opet u borbu?
- Kakvo je to pitanje?
- Svejedno kakvo je. Odgovori mi.
- Hoću.
Sklopila mu je oči kao mrtvacu, da ne gleda u njihovu sumornu svjetlost,
optočenu crnilom. U njima je nešto što ona poznaje i što je ostalo u daljini
koju uporno oživljava. Oživljava se samo, čak i protiv njene želje, protiv njene
sigurnosti. A ona održava i svoju sigurnost i svoju želju, iako su nepomirljive.
I zna to, a ne može ništa protiv sebe.
Izašla je iz kuće, ne zatvorivši vrata, po dvorištu su još barice i blato od
sinoćnje kiše, rano neugrijano sunce blješti na vodenim ogledalcima,
svijetloplavo nebo je iznad ogromne ravnice, tanka izmaglica nad rijekom.
Razbludno troma vedrina lebdi oko svega kao odsjaj, kao blago svijetlo
treperenje, odnekle s kraja sela poletjela je u nebo, kao raketa, nerazumljiva
riječ ili samo uzvik, dugo lebdi veseo odjek, sa zvonika porušene crkve
planula je sunčeva zraka, ne bi bilo čudo kad bi zazvonila odnesena zvona,
ništa ne bi bilo čudo u ovom času bujanja blage svjetlosti što jača iz časa u čas,
kao poplava. Neće a voljela bi da baci u nebo radostan uzvik, u susret onome
što ga je čula, da se vijaju u toplom plavetnilu kao lude ptice, da se spletu i
zamrse, šteta je da ostane mir, iz grma kraj puta prhnulo je jato čvoraka, jato
crnih pernatih strahova. Čega se bojite, ptice, danas, u ovo veselo jutro?
Na širokoj ravni, pogrbljen i usamljen, čovjek okopava kukuruz.
Uspravio se kad je ona naišla putem, i gleda je. Ništa nije viknuo, nije upitao
kuda ide.
Ni ona nije ništa rekla, i čovjek je opet prignuo leđa nad vlažnom
zemljom, izravnavši se s kukuruzima.
Zaboravila je bila na njega, potrla ga je ova bezrazložna radost, a sad je
radost nestala zbog njega. Ništa je nije upitao sinoć za suze, samo joj je rukom
dodirnuo vlažne oči, ni jutros nije upitao. Mogao bi da ćuti godinama, nekad
joj je smetalo, sad voli što je tako. On neće, ona nema šta da kaže: počeće i da
se mrze, nizašto, jer nisu potrebni jedno drugome, kuća im postaje tijesna; i
ogromna ravnica ova tijesna.
Na raskršću u sredini sela zastali su ranjenici, skidali su ih s konja, i oni
su odmah sjedali uz ogradu ili na sam put, bilo ih je i u drugim sokacima, po
dvorištima, ležali su i sjedili po voćnjacima, odakle toliki? smučilo joj se od
njihova izgleda, tanki su kao liske, teško je gledati u mrtvu žutinu lica, nešto
užasnuto vije od njih, stotine ušiljenih jagodica, i usukanih vratova tankih kao
peteljke, i velikih očiju užagrenih od vatre, ni žaliti više ne možeš, suviše ih je,
zgomilala se ljudska muka, jesu li ih dovukli da ovdje poumiru? Podsjećaju na
patnje i smrt, ona ne voli ni jedno ni drugo, nikako ne može da se navikne na
njih, iako su joj pred očima svakog dana, kao i svakome. I neće da je se ovo
tiče, spasava se negledanjem, ni svoju nevolju ne umije da riješi a kamoli će
tuđu.
Nije ni upitala za ljekara, ni za zavoje, smiješno bi bilo, ovih polumrtvaca
je toliko da bi se svako živ začudio kad bi tražila doktora zbog nekog mladića
koji je sinoć ranjen u nogu. Nevolja uvijek izgleda veća kad je sama. A onda je
pošla niz sokak, u drugo selo. Još od kuće je mislila: vidjeću. Još malo prije je
mislila: ne znam. A evo, već je išla, više nije imala šta da odlučuje, noge nisu
čekale, nešto u njoj je tražilo put. Ona je razmišljala, bojeći se: trebalo bi, kako
bi bilo? A tijelo je već činilo što ona nije smjela. Uzalud sad oklijeva: da li je
dobro? Tijelo zna da je dobro, i ne sluša njen strah, nosi njenu neodlučnost
bliže mjestu gdje može da se riješi. Pa se više ni ona ne otima: sudbina.
Danima i mjesecima je htjela ovo da učini, i uvijek odlagala, plašeći se i u
mislima da napusti jedini kutak na zemlji gdje je mogla da živi bez straha, i
ako bez sreće, a ovo je prvi korak na putu u nesigurnost. A eto, pošla je, i ne
kaje se, ali nije ni srećna: radost i tugu odgađa za poslije, ide da svrši posao,
smišlja šta će reći trgovcu. Kratak je put da smisli najbolje riječi i najbolji
način, da ga ne uplaši, i da se ne izda, da ga privoli a da sebe ne obaveže, da u
vodu uroni a da se ne uguši. I što god smisli, odmah odbaci, tražeći drugo,
pogodnije, ne toliko otvoreno, ni molbeno, ni srcu blisko, uhvatiće je u svoje
kandže ako vidi da joj je stalo do tog. A ako bude hladna, ako bude izgledalo
da joj je svejedno, neće učiniti ništa. - Što da se raspitujem za čovjeka ako nije
važno? - tako će upitati trgovac. - Opasno je u gradu znaju odakle dolazim,
pratiće me, a nizašto. I šta da ga upitam: jesi li živ? I šta onda da mu kažem?
Ništa, reći ću mu, samo da vidim jesi li živ i zdrav, ti najbolje znaš šta je među
vama, ona ne zna, potegnula iz svog sela do mene i šalje me u nevolju, onako,
od duga vremena, iz besposlice pita za tebe. Mani, snajka, nemoj da se igramo
žmurke, nego kazuj šta hoćeš i zašto ti je to važno. Ako nećeš, vraćaj se odakle
si došla.
Tako će joj reći. A šta će mu ona odgovoriti?
Voljela sam ga. Voljeli smo se. Volio me.
A sad?
Htjela bih da znam šta je s njim.
Još ga voliš? Hoćeš li da mu se vratiš? Da ostaviš svoga čovjeka i odeš u
grad? Idući putem preko polja ona zamišlja taj razgovor u mraku dućana punog
bivših mirisa, sad je prazan, niko ne ulazi, imaće vremena da je ispituje, a ona
neće znati šta da kaže. Voli li ga? Ništa ne bi rekla kad bi odgovorila da ga
voli. Rekla bi samo dio istine, jer je u pitanju njen život a ne ljubav. Ljubav će
se sačuvati, ona traje kao da se ništa desilo nije, ista je kao i prije ovih ratnih
godina, ne ista, krepkija je, sigurnija, željnija, ne malaksava, žilava je kao
glogov korijen, ali joj nije dosta što je ta ljubav bila, i što traje, htjela bi da
opet bude, htjela bi i samu sebe da sačuva, a ne samo ljubav. Učinila je grešku i
ispraviće je, umrla bi kad ne bi mislila tako, umrla bi kad bi ostala u ovome što
je sad, dobro je što ima izlaz, što ga je našla, ništa nije gore nego kad su svi
putevi zatvoreni: jedan je otvoren, i u duši je široko čak i kad ne prolazi njime,
zna da uvijek može proći, pa i ne pita više da li se ta bivša ljubav ponovo
rodila zbog ove mržnje i nemira, ili je uvijek živjela u njoj strpljivo čekajući
da joj se ona opet vrati.
Kako da kaže da li ga voli? Šta bi rekla time? I šta se drugome može reći
o tome? Pošla sam pogrešnim putem, i idem sve dalje, trula u sebi, srce se
ničemu ne raduje, sve veća daljina iza mene, a sve što je moglo biti ostalo je na
drugoj stazi, i treba se samo vratiti, ništa nije lakše od toga, i ništa teže.
Osvrtanje nije vraćanje, to je žaljenje. I neodlučnost: sve te veže, sve te
zaustavlja, pređeni put, korak koji nije više lak, strah od novih počinjanja
samo za prvo nema straha jer nema iskustava, i onda se čuva ono do čega ti
nije stalo, što je tvoje koliko i ma čije, tvoje po nevolji i po neimanju ničega a
ne po voljenju, a to je najcrnja varka, jer i ovako ništa nemaš, pust život je
gori nego ništa, a ljudi se opet drže te pustoši, ne vjerujući da ima išta drugo.
Ništa ne bi izgubili kad bi pustili ono što imaju, a boje se da ne bi ni dobili,
zato ćute i čekaju.
Trgovac je sjedio na klupi pred dućanom i gledao kako momak poji na
bunaru konja sjajne riđe dlake, konj je dobar, kako mu ga nisu oduzeli?
Pozdravila je prolazeći, neka ne misli da je samo zbog njega došla.
- Ideš kući? Zaboravila si nas. Ovdje si rođena, čini mi se.
- Svratiću malo do tebe.
- Požuri dok nisam ostario.
- Da nisam zakasnila?
- Mogu pričekati još koju godinu, djevojko. Čekao sam te pedeset, ne
smeta ako bude još neka. Za tebe je šteta.
- Podnijeću nekako tu štetu.
- Zašto da podnosiš?
- Šta mogu, djeda, takva mi sudbina.
- I moja. Reci šta si htjela.
- Onako, nećeš zaraditi na meni, ne boj se.
- Znam toliko, de. Danas mogu samo izgubiti.
- Svako, djeda.
- Svako osim tebe, pametno djedino.
- Svako, djeda.
Znala je da je njegova pohvala iskrena: to je trgovačko priznanje njenoj
spretnosti. Ali je znala i to da se nikada nije prevarila kao u onome za što joj
on kapu skida, i bilo joj muka od sjećanja. Začudiće se kad mu kaže.
Prošla je praznim sokakom, samo su se djeca igrala na dvorištima što su
se sušila na suncu, po poljima su čeprkale pogurene prilike pod crnim i
crvenim maramama, vrijeme prolazi a one stoje, otišli su ljudi s klompavim
šeširima, bogzna da li su i primijetile da ih nema, i ona se nekad grbila nad
ovim širinama, bio je isti ovakav dan kad je otišla od kuće, išla je sokakom
plačući, do nosa umotana maramom, da joj se ne vide crvene oči, ovdje je stala
i okrenula se još jednom da vidi kuću, ništa nije vidjela od suza, sve je bilo
razliveno i mokro, sestra je trčala za njom i zvala je po imenu pa se umorila i
sjela u jarak, prekidajući jecaje zalogajima hljeba. Davno je bilo, a sve kao da
je isto, ako zatvori oči, čuće sestrin plač, i sama će zaplakati, i opet će poći
istim putem kao i onda. Možda će ga opet naći, sad joj je potrebniji nego prvi
put. Evo, traži ga vraćajući se unazad. Zašto ne bi bilo sve na svome mjestu kao
i ranije? ona treba samo da dođe, nisu prošle tri godine već tri dana kako je
otišla od njega, našla bi ulicu slijepa i memljivu radionicu u uskom dvorištu,
ima razloga da ode, kao i onda, kad je prvi put odlazila on nije postojao, a sad
je važniji od svih razloga, sakrij me, rekla bi mu, zatvori vrata da budemo
samo ja i ti, i on će je zaštititi mršavim dobrim rukama, zatvoriće vrata i biće
samo njih dvoje.
Sunce je nad tjemenom, jara se već osjeća od bagremova kraj puta, dan se
kali a ona ništa ne svršava.
Svratila je stricu. U očevu kuću nije voljela da svraća, zbog maćehe, nikad
jedna drugoj nisu oprostile ono što su učinile, jedna je bila kriva što je došla,
druga što je pobjegla.
Strina je zastala na dvorištu, nosila je užinu kopačima. Osmijeh joj je na
silu ljubazan, strina je ne voli, ni druge žene u selu, zbog njene bijele kože,
zbog mekih ruku, zbog sreće što je našla muža mlakonju koji joj sve pušta na
volju, zbog bježanja u grad, zbog ljubavi za koju su znali a krili je u porodici,
i uzdisale sa zavišću odakle nekome tolika sreća a nekome samo briga za vrat.
Ona se nije mnogo pekla zbog te pakosti, još je i prkosila, čineći i ono što ne
bi, da nije znala za mržnju oko sebe. Zato je sad prvo zategnula bluzu na
jedrim prsima - i to su joj uzimali za zlo, sigurno je iz grada donijela uprtače
pa se utezala - žaleći što nije obukla i novu suknju i mirno saslušala strinino
divljenje, bože, otkad je nije vidjela, sve je ljepša i mlađa (dok me ne metnu u
bešiku, rekla je ona smijući se), ne bogami, moraće da im kaže kako to
postiže, da i one pokušaju štogod, a lako je njoj kad joj je bog dao sreću i
onakog muža, a i prijatelj Jovan voli, izgleda, da mu žena liči na gospojicu iz
grada, namirisanu i dotjeranu, eto ona je žena pa joj drago da je vidi, a kamoli
muškima, džaba, bolje je umjeti nego imati, mogla bi da otvori školu da nauči
sve seljačke kalašture kako se živi.
Nisu joj teške ni posude s jelom, ni ukočeno stajanje, morala je da prospe
iz sebe bar malo pakosti i da je sitno izujeda koliko se može na brzinu. A stigla
bi i više, pa makar se užina ohladila i kopači pocrkali od gladi, naročito kad
joj je Ljuba odgovorila smijući se veselo, da je lako naučiti njenu školu, sve
što ona zna to je da ne zavidi nikome i da gleda svoja posla, oh, na to se
moralo šta bilo reći, riječ bi izletjela sama, kao puščano zrno, da ona i nema
kome da zavidi i da zaista dobro gleda svoja posla, ali se čuo grub stričev glas
s njive, zvao je ženu sa psovkama, pa je strina požurila za poslom, zelena u
licu zbog neizgovorenih riječi, istrunuće u njoj i otrovati je ako ih ne ispljune
makar u korijen zovike. Rospija, mislile su obadvije, jedna s prezirom, druga s
bijesom.
Sunce je odskočilo na nebu, skratilo sjenike i peklo sve žešće. Nije imala
ni volje ni vremena da sačeka strica, zakasniće mnogo ako mu da priliku da je
pouči svemu što zna i da je potkadi prezirom prema svim ljudima. Drugi put,
striko, nikad nije kasno.
Trgovac je čekao na klupi pred dućanom, mekano umotan debelom
sjenom bagrema, miran, nasmijan, vedar i dobrodušan u zuju muha što su
oživjele na toploti poslije kiša, uspavan vlažnom jarom, neopasan, umrtvljen,
samo su mu oči, imale zelene tačke u crvenilu kapaka, budne i žive.
- Sjedi.
- Nemam vremena. Zadržala sam se kod strica. Brzo ćemo završiti posao.
- Samo ne traži ništa što ti trgovac u ratu i čovjek u starosti ne mogu dati.
- Teško meni, gledaš me i kažeš da si star.
- Govori, ako mognem da te čujem. Od gledanja.
Više je voljela da je predložio da se šali, ali njemu se žurilo, htio je da
sazna zašto je došla.
- Imaš li šta u dućanu? Sapuna, gasa, soli?
- Ne pitaj uzalud, ništa nema.
- Hoćeš li skoro u grad?
- Ne znam, opasno je, zašto pitaš?
Nastojala je da se drži obično, a nije uspjela, izgleda. Njegove sitne zelene
oči su postale pažljive. Zašto? Je li klonula zbog izgubljene mogućnosti? Je li
popustila napetost kad je vidjela da je napor uzaludan?
- Zašto pitaš?
- Onako.
- Možda ću ići. Šta bi htjela?
- Mnogo bih šta htjela, a tražim samo ono bez čega se ne može. Ali da ne
zaradiš mnogo na meni.
- Neću mnogo. Uračunaću samo koliko stoji glava u torbi.
- To danas nije mnogo.
- Svoja glava.
- To je suviše.
Udaljavali su se od onog što su htjeli da kažu. Je li on bio suviše oprezan,
ili se ona odjednom uplašila, učinilo joj se da je nemoguće da mu kaže, zato
što se naglo probudio, još miran i nasmiješen na izgled ali sav napregnut, u
zasjedi. Htjela je samo da ide kući, nije više mogla da mu kaže.
A on je rekao tiho, ne mičući se:
- Vojnici idu ovamo. Reci šta si htjela. Ili sačekaj da odu.
- Rekla sam.
- Nisi, kćeri.
- Ako misliš da nisam, izmisli šta ti treba.
- Kako hoćeš.
Zaćutao je začas, gledajući je nimalo starački. Sitne žive oči su brzo i
pažljivo prešle po njoj, ne propustivši ništa, sagledavši je svu, i magličasta
sjena se navukla na njegov željan iskusan pogled. A ona se nasmiješila,
sigurna, znala je da bi sad mogla sve. I opet nije rekla.
- Ako ti ubiju muža, nemoj se čuditi.
- Zašto da ga ubiju?
- Zbog tebe.
- Zašto da ga ubiju, djeda?
- Dođi opet.
Tri vojnika s puškama ušli su u dvorište.
- Stari, šta imaš u dućanu?
- Ništa.
- Hoćemo da pogledamo.
- Eno vam ključ u vratima. Gledali su mnogi prije vas. Zato je i prazno.
Vojnici su ušli u dućan, vjerujući u sreću.
- Da te odvezem do kuće, dok je konj još moj.
- Ne treba, nije daleko.
- Ne smiješ?
- Od koga?
- Je li, kćeri, da te nisu poslali oni tvoji?
- Zašto bi me slali? Da vidim koliko ti je dlaka pobijeljelo? Nisam se ni
sjetila da te ne vole.
- Zar me ne vole?
- Kao i ti njih.
- Ko to kaže? Sjedi, htio bih da razgovaram s tobom.
- Zbogom, djeda.
Pošla je putem, rasušeno blato se kršilo pod nogama, sunce je pržilo kao
pomamno, na njivama će se uhvatiti kora, šta je se tiču njive, nekad je odlazila
ovim istim putem u svijet, zdvojna i ubijena, a sad je znala kuda ide, i samo je
prazna, malo umorna od svega. Nije ni znala koliko je napora zahtijevao ovaj
čudni pokušaj koji nema svršetka, i eto, nije nezadovoljna radi toga, čak kao
da je dobio neko novo značenje, produžio se i obogatio. Zašto nije rekla? Nije
samo zbog straha da se ne izda. Uplašila se u jednom času da sve stavlja na
kocku: a šta ako ga više nema tamo gdje je živio? ako se nešto desilo za ovo
vrijeme otkako je otišla? Sve dok ne sazna tačno, on je još tamo, u istom
dvorištu, u istom malom stanu, i čeka je, i sve može da bude što želi. I sve se
samo odgađa na vrijeme koje ona odredi, a sve od nje zavisi, nikako od njega,
ni od onog a što jest. Sačuvaće ga tako što ga neće tražiti, još neće, važno je da
je učinila ovaj korak, pokrenula se i može ako hoće, i kad hoće, još ne mora.
Sve je bilo drukčije dok je mislila da je njena muka konačna i da izlaza nema,
a kad se oslobodila more u sebi, nije više bilo tako teško. Smiješno je samo
kako su ona i trgovac razgovarali kao gluhi i slijepi, svako je htio nešto svoje,
ona je mislila na ljubav, on na mržnju i nudio joj zamjenu, ona je željela da
izađe iz gliba a ne da se uvali do grla.
Ravnica je široka i svijetla, kiša je pročistila vazduh i ostavila nebo kao
biljur. Putem iza nje tandrkala su kola, čula se snažna neskladna pjesma, mlad
vojnik tjerao je konje u kas i mahao joj da stane, povešće je.
Možda je on, pomislila je uplašeno, i nasmijala se: bože, što bi bilo glupo,
šta bi s njim, i šta bi sa sobom? Srećom, nemoguće je, on je tamo i čeka je, zna
da će se vratiti, još se ne može, rat je, ali će se vratiti, sigurno, zato on nikuda
neće otići, kako bi ga našla ako bi otišao iz svoga dvorišta?
4.
Kad je podbacio pod njega ruke kao dvije kvrgave poluge i podigao ga
kao dijete, bez napora, osjećao se smiješan i bespomoćan, boljela ga je rana a
ništa nije rekao, ni on nije govorio, disali su glavu uz glavu a ništa nisu imali
da kažu jedan drugome, jednom rukom ga je držao za vrat, koža je tvrda i
neravna, smetao mu je taj prisan dodir a nije znao šta će s rukom, nezgodno
mu da je odmakne, još nezgodnije da ga tako golo dotiče, od prvog dana su
strani, i sve udaljeniji što dani prolaze, vrijeme ih ne miri već razdvaja, što je
duže s nekim taj čovjek je sve usamljeniji, ne izdvaja se i ne ćuti s prijetnjom,
samo te ne vidi, ne priznaje, ne prima, i sad noseći ga okreće glavu, i iz njega s
mirisom znoja izbija čudna hladnoća, a osjeća vrelinu gdje ga dotiče tijelom.
Pusti me da pokušam malo sam, kaže mu, on ćuti, ne čuje ili ne sluša, nešto
gunđa psu što zvekeće lancem oko nogu, rebrima čuje kako mu u prsima tutnji
a glas je tih, uspeo se na nogostup, zaljuljali su se vrhovi šljiva, stabla su
poletjela strmoglavce pa se opet uspravila i mjesečina je zablistala nad
krošnjama.
Polako ga je spustio u sjenu mlade šljive, začudio se kako te grube ruke
mogu da budu pažljive.
Žena je stavljala drva pod kazan, pogledala ga.
- Ako nazebeš, biće po mojim leđima.
- Hoću da se napijem.
- Napiće se ko god dođe, ali ti nećeš. Džanarika samo ubije u glavu. A nije
dobra ni za ranu.
- Nije dobra - rekao je i domaćin.
Glas mu je taman, nenaviknut na govorenje, ali su mu usta iskrivljena u
škrt osmijeh, prvi otkako su se vidjeli, nešto ga je razveselilo, da li žena, vatra
i mjesečina je žare, okrenula je glavu malo u stranu, zbog dima, lice joj je
zajapureno, kosa svijetla od plamena, ružičasta obla sjena titra ispod vrata, je li
ta neočekivana radost zbog nje? Lijepa je i čudna ovako osmijehnuta, vitko
savijena na koljenima, obasjana dvjema vatrama što je izdvajaju iz sjene
šljivika. Ili je to zbog mirnodopskog posla, priprema se za ovo već danima. A
možda taj nakrivljeni smiješak ništa ne znači, možda mu se samo čini, i njen
prijateljski pogled može biti da zamišlja, prvi put poslije toliko vremena
izašao je iz sobe, nasamotovao se i mučno nabolovao, i sad je gledao oko sebe
pomalo zgranuto, opijen ovom čistom noći i mjesečinom i cvrčcima u još
vreloj sjeni krošanja i tihim prorijeđenim mrakom ispod drveća i ljudima što
nisu odlazili od njega, pa je sve držao u oku odjednom i odvojeno, vraćajući u
sebe svijet.
Danima je živio u sobi usamljen, razvijajući navike i osjetljivost
zatvorenika čija je veza s ostalim svijetom ograničena.
Svi su išli svojim poslovima, pretvarajući ih u nešto čudno, uz njih je bilo
vezano tajanstvo onog što se ne vidi i zato postaje neobično, pomalo i protiv
njega, jer je izdvojen i nepomičan, satima je ostajao sam u polumračnoj sobi u
koju je sunce ulazilo samo ujutro, osvijetlivši je obilato za cio dan i noć.
Činilo mu se da je oštećen kad bi prespavao svitanje. Sunce je izlazilo na rubu
ravnice po kojoj je ležala svijetla izmaglica i rosa, jako i veliko već u času
rađanja, bljesnuvši na krstu porušene crkve silinom užarena koplja, i ulijetalo
u sobu kao razdragana svjetlost, ljubičasta i toplo bijela. Posmatrao je to
blještanje uvijek s istom radošću, uzbuđen nježnim a živim svjetlom u svježini
ranog jutra. Uskoro bi sunce ojačalo, nije više bilo samo svjetlost i boja,
postajalo je ozbiljnije i zrelije, otežavalo sjenom, pretvaralo se u blago
buktanje po svemu i iz svega. Prodiralo je u tamne krvne staze ispod prozirne
kože, ulazilo po otkrivenim rebrima, gusto se ulivalo kroz zatvorene očne
kapke, iskričavo tekući po žilama i ispunjavajući ga razbludnim uživanjem
zbog koga bi želio da je pedeset jutara do večeri. Ali je sunce zalazilo uskoro,
za cio dan ranije nego drugima. I to je išlo uz ranu, kao i bol.
Ostaće ovdje da sutra dočeka sunce.
Ptica je pijuknula u granju.
- Lijepo je ovdje - rekao je kao da otkriva tajne.
Žena je, izgleda, voljela da ismijava tuđe oduševljenje:
- Nikad nisi vidio noć?
- Nikad nisam vidio noć. Kao da nisam.
Gledao je u nebo, navikavajući se na širok prostor.
Neko je odlazio. I ne gledajući znao je ko je.
- Tvoj muž je otišao - rekao je ženi.
- Otišao je po suđe.
- Pogodio sam ne gledajući.
- Kako možeš da pogodiš ne gledajući?
- Tvoj korak je drukčiji. Ležao sam u sobi i ličio na slijepca, vidio sam do
stropa i do zida, dalje je bio mrak. Sve sam pogađao. I korake.
Nije htjela da pita, a želio je da joj kaže.
- Njegov je trom, siguran, stopalo mu dugo stoji na zemlji prije nego što
druga noga zakorači, ne gubi lako oslonac, ukopava se u zemlju sa svakim
korakom.
- Ne govoriš o njegovom hodu već o njemu.
- Govorim o njegovu hodu.
- A moj?
- Tvoj je mekši, lako se odlučuješ da pređeš s noge na nogu, ne
osiguravaš se a nisi nesigurna, njegov korak nisam volio da čujem, podsjeća
na smrknuto lice i na ćutanje.
- On je dobar čovjek.
- Hod ti je još podsmješljiv, ćudljiv, nekad bučan, nekad tih, nikad isti.
- Ne govoriš o mome hodu već o meni. I još krivo.
- Ne kažem kakva si, već kako se meni čini. Onda nije krivo.
- Šta je to ćudljiv? Kako mi kad šta padne na pamet?
- Ti si bila češće kod kuće, njega ovdje drži samo noć, ponekad sam vidio
kako radi na onom dijelu polja gdje je kukuruz. Izgledala mi je čudna i
smiješna ta njegova krvopilačka upornost, sutra mu ova ljetina može biti
satrvena ili oteta, vrijeme je takvo da se ni za čiji život ni para ne bi mogla
dati, a on se uništava nad zemljom, kao da je siguran da će nas nadživjeti.
- Niko ne misli da neće živjeti. A što se tiče rada, zar da sjedi skrštenih
ruku i da gleda kako se vi tučete?
I dodala, kao da je to važnije:
- On nije ćudljiv. Ni ti nisi ćudljiv.
- Ako misliš da je to nešto ružno, varaš se.
- Ne mislim da je ružno. Vas dvojica ste pametni.
I to joj je bilo malo:
- Čudo kako ste pametni.
- Hoćeš da me uvrijediš?
- Zašto bih vas vrijeđala?
Nikako nije htjela da ih razdvoji, vukla ih je na istom lancu prezira, što se
u njoj javljao ovako iznenada, kao napad, i to ga je uvrijedilo. Kučka, mislio je
seljačkim načinom, ja i on nismo isto.
Podsmješljivo a mirno mu je gledala u oči, čekala da se naljuti i da to
pokaže. Izazivala je i podsticala:
- Ništa ne kažeš?
- Trebalo bi te izudarati, eto šta kažem.
- Vi ne tučete žene.
- Ti bi mogla biti izuzetak.
- Izuzetak, to je kad sam jedina?
Činilo mu se da pita i za riječi koje razumije, kao da se podsmijeva.
A onda je dolazila druga igra: čuđenje što je nezadovoljan. Na licu joj se
pojavio nemiran, zbunjen izraz.
- Zašto se ljutiš? - upitala je podigavši obrve. - Šta sam učinila? Je li zato
što sam rekla isto i za njega i za tebe?
Tačno je znala. Ali je u njenom stavu, u očima, u onemoćalim punim
usnama bilo toliko tobožnje nedoumice i pritvornog žaljenja, toliko prikrivene
snage i podsmijeha, da je sigurno htjela da se to primijeti. A da je svega samo
za rez noža bilo manje, da je napetost bila neznatno slabija, da se jedva vidljiv
titraj oko usana potpuno smirio, da je ugasila tih bljesak tanušnog smiješka
ispod kože i mišića, povjerovao bi joj naočigled svega što ga je uvjeravalo u
laž. A opet je bila vesela i draga ta seljačka ženska igra koja je skrivala i
pokazivala podrugljivu zlobu i uživanje u izazovu, ni zbog čega, ni s kakvim
ciljem, već da se igra i da zadovolji neku svoju potrebu o kojoj ništa nije znao.
Nasmijao se. Ali ona je još bila u igri, gledala ga tobože smeteno, ne
razumijevajući zašto se smije, pa kad je vidjela da je kao sve u redu, tek tad se
usudila da se i ona nasmiješi, još nesigurno, bojažljivo, spremna da taj užeženi
stijenjak ojačalog povjerenja ugasi na svaki mig, ali ne, nema opasnosti,
smiješak može da bude jači, je li sad sve u redu?
Domaćin je čučao kraj vatre. Otkad? Šta je čuo od razgovora? Njoj je bilo
svejedno, mirna je.
- Da ti donesem biljac?
To ona pita, drugim glasom, s drukčijim izrazom lica.
- Ne treba.
- Ozepšćeš. Biće rose.
Domaćin je pogledao u nebo, ni to ne čini sa žurbom, za sve ima
vremena, polako iskreće glavu, kruži pogledom po staklasto prozirnom nebu.
- Suša.
Ne odgovaraju mu. On to i ne čeka.
Žena sjedi na zemlji, duboko pognuta, rukama obuhvativši koljena,
zagledana u vatru. Lako se njiše kao da gata.
Tišina je oko njih. U granju su sitna šumorenja, po travi kao da pucketaju
krhka rožnata koljenca, pri zemlji struji nečujan vjetar, a opet je gluho pod
mjesečinom i podmuklom slabom svjetlošću, oslijepljuje te ako ne skreneš
pogled u sjenu, ugušiće te ako dobro ne raspoznaš predmete oko sebe, nešto se
dešava u ovoj noći, istoj kao i tolike ranije, a drukčijoj od svih što su bile.
Žena gata njišući se, zgrbljena pred vatrom.
Domaćin gleda u nebo.
- Suša.
Nad rijekom se diže izmaglica, laka prozirna pòvjesma iznad šipražja u
močvari, jedini oblačci nad ravnicom. Glasovi barskih životinja su sve gušći,
sve jači. Čuje se uporno duboko bukanje, kao ispod zemlje.
Pažnja mu se rasipa na noćne zvukove i slike, a u tom mnoštvu utisaka
nesigurno se javlja misao o mladiću što je poginuo, o trenutku kad stoji na
vratima kuće i pruža ruku prema njenom struku. Odbija tu lelujavu sliku što
sama izbija iz sjećanja, muči ga, a ona se vraća, valjda zbog žene što sjedi pred
njim, s napetim lukom leđa, osvijetljena mjesečinom.
- Šta ono buči u močvari?
Žena je odvojena od njih, ćuti. Čovjek je zagledan u noć, ne čuje.
- Onaj duboki glas, od rijeke?
- Bikavac, kaže čovjek ne okrećući se.
- Ima li ribe u rijeci?
Neće da čuje, izgleda.
- Loviš li ribu?
- Ne lovim.
- Zašto?
- Bilo je mnogo leševa.
S njim je teško razgovarati, a žena spava. Njiše se a spava. Kako bi mogla
da ne progovori ako je budna?
Tišina je poslije još teža, duga. Počeće opet da misli na mladića što je
poslednji put pred smrt, ili prvi put, htio da dodirne žensko tijelo, a on požurio
da mu prigovori.
Žena se probudila, oživjela je i za njih, nije se pomjerila, ništa nije rekla,
samo se od nje čuo jek, sasvim tih, kao zapjevka. U početku je to bilo samo
grleno valjanje neuobličenih zvukova, kao uskomešan odjek nečega što se u
njoj događalo, a onda se, isto tako tiho i sakriveno, iz tih zgomilanih zvukova
počela da razabire troma, sakata melodija gradske pjesme, pjevane seljački
uprošćeno, sa ravničarskim otezanjem. Nije bilo ni lijepo ni ružno, bilo je
smiješno, i žalosno, jedva još živa varoška melodija toliko je izmijenjena
seoskom, da je potpuno ogreznula u njoj, s mukom se održavajući i
raspoznavajući, a opet mu je izgledalo da je baš ona važna: seoska potka se
javila kao neželjena neizbježnost, sama je izbijala, nije je tražila, nije je možda
ni zapažala. Bilo je mučno to divlje parenje, a najgore bi bilo ako i njoj samoj
na neki način postane jasno koliko je taj ružni spoj čudan, koliko je otkriva.
- Odakle znaš tu pjesmu?
Nije htjela da odgovori, ili nije mogla.
Čovjek je rekao:
- Živjela je u gradu.
- Znam to.
- Sviđa ti se pjesma?
Znao je da je živjela u gradu, i osluškivao u njegovu glasu prizvuk
prigovora, ili ponosa, ali nije bilo ničega, kao da mu je svejedno.
- Sviđa mi se. Lijepo pjeva.
Tada je žena polako digla glavu i nasmiješila se, opsovala svoj glas i
njegovo uho.
- Ne pjevam lijepo. I ne sviđa ti se - rekla je.
- A nisam ni pjevala. Nešto sam mislila. Nešto svoje.
Nije trebalo da kaže, bilo je jasno. Namjerno je to učinila ovako grubo i
otvoreno, da bude teže i neugodnije. Ali čovjek nije ničim pokazao da se
naljutio ili da mu je nezgodno.
Razumniji su od nas građana mislio je osjećajući kako mu obrazi crvene
od stida zbog njene bezobzirnosti. Razumniji i prirodniji, u ljubavi, ljubomori,
u svemu, koliko ga je puta do gola skidala pred mužem i pred drugim ljudima,
i niko se nije začudio ni okrenuo glavu što ona bez ikakva ustručavanja barata
po njemu. I kad je bila sama, svejedno joj je, drugi je ovo svijet, teško ga je
razumjeti, možda baš zato što je jednostavan, ali ona više nije, drevna je a
narušena, vuče je učinjeni korak, samo se to njega ne tiče, drago mu je što je
večeras s njima, a opet se osjeća neugodno, zbog nje.
Onda je ispričala, zato što joj se učinilo da je čula pijano vikanje u selu,
kako se nekom seljaku desila nevolja, sin mu u vojsci, odavno, a snaja
zanijela, neće da kaže s kim, pa starac na muci, ni da je otjera ni da čeka sina,
prebiće ih sve po kući, a da zna da će mu se desiti da mu sin nedajbože pogine,
ostavio bi snaju na miru u kući, da mu ostane dijete, drugog unuka nema. Sad
čeka da se to nekako riješi, i pije.
- Ubiće je kad se vrati - kaže domaćin umorno, zijevajući.
- Ko zna šta će biti ako se vrati.
On ustane, stavi drva na vatru, radi nešto oko kazana, i opet sjedne uz
stablo.U daljini se čuo potmuli tutanj.
Njih se to ne tiče, daleko je, zato nevažno.
- Jesi li gladan?
- Nisam.
- Nikad nisi gladan. Od čega živiš?
- Od lijepih riječi.
- Zato si tako mršav.
- Jesi li čula eksploziju?
- Da ta eksplozija! Kao da me pita jesam li čula pjesmu.
- Možda je na pruzi?
- Šta te se tiče? Da ne žališ što nisi tamo?
- Žalim.
- O gospode, kad li će vam već dojaditi?
- Kome to vama? Tebe se ne tiče?
Čvrsto je prikupila bluzu oko sebe, kao da joj je hladno, i sklopila ruke
ispod prsa, ovako isto je stajala one noći, isti je nemir bio u njoj, iste isturene
grudi, ista napregnutost, kao da se brani pred nečim ili odupire nečemu u sebi,
isti taj nemir i izazov naveli su onog mladića da pruži ruku prema njoj, ništa
mu ne bi rekao da je znao ili da je pomislio da će poginuti, sad nosi na duši tu
glupu pridiku, možda najviše zato što ga je pred smrt, ranjenog, izvukao ispod
mitraljeskih rafala, zaboravio kako sam se pravio važan i kako sam ga
štapićem mladousidjeličkog morala bio po ušima. Zapravo, nisam se pravio
važan, nije dobro učinio, ružno je, i da je ostao živ dušu bih mu pojeo, ali smrt
isprevrće sve, umanji krivicu, oslobodi mrtvog a optuži druge. Sada je ostala u
sjećanju samo ta željna postiđena ruka, i mučno mi je zbog nje.
Cestom pored šljivika čuo se gust neprekidan topot koraka, i tih razgovor,
neprestano u prolazu, nailazilo je izdaleka suho šuškanje nogu po tvrdoj
zemlji, i udaranje konjskih kopita o kamen, neka jedinica vojna je prolazila, i
kola neka tandrču, dugo će prolaziti, čelo kolone je već mimoišlo kuću,
osjećala se prašina što se dizala sa ceste, i nevidljiva padala po šljivama i travi.
Šteta što nije s njima.
Žena je pošla kroz šljivik, prema ogradi.
Čuo je njihov razgovor, kao kroz vodu, njegovo upozorenje da ne ide, i
njeno bestidno pitanje: da joj neće nešto učiniti. - Trebalo bi - rekao je
domaćin, me ljuteći se - i biće ti to ako pomisle da ih brojiš.
Izgledalo mu je glupo, zašto da broji?
A kad se probudio, putem više niko nije prolazio, noć je bila tiha i pusta.
Samo se čuo nečiji prigušen glas, uporan i opasan, poznat glas.
- Opet si išla u selo.
- Išla sam.
- Zašto?
- Je li zabranjeno viđati rodbinu?
- Šta je htio trgovac od tebe?
- Nezgodno mi je da ti kažem.
- Ne pitam od šale.
- Ići će u grad, ako ga puste. Nabaviće mi neku robu.
- Da ti ta roba ne skoči na nos. Pripazi se, snajka.
- Dvadeset i pet mi je godina, djevere.
- Nisu dobri ljudi, uvući će te u nešto.
- Oni misle da ćete me vi uvući u nešto. Pa eto da čuješ: ne tičete se mene
ni vi ni oni, ni vaša mržnja, to vi raspravite između sebe, a ja ću gledati šta
radite, kao i dosad. I to mi je dosta, i premnogo, ali nemam kud.
Nije se čuo odgovor. Znao je, sad je samo njegove oči sijeku hladnim
noževima. Digao se na lakat da vidi kako će se odbraniti.
Stajali su jedno prema drugome, on u sjenci, ona na mjesečini, lice joj je
kao pod svjetiljkom, vidi joj svaki zarez, ne prkosi više, gleda tog mrkog
čovjeka začuđeno, oči joj raširene, kao u djeteta, i usta poluotvorena, poznata
mu je ta njena čudna potreba da prkosi i stišava, izaziva i smiruje, samo joj je
izraz lica sad naivan i zaprepašten - bože, pa šta sam učinila? - sigurno i
komandir zna da je to igra, nije mogao zaboraviti njen malopređašnji drski
odgovor, ali je teško ne vjerovati tim iskrenim očima što je brane i bore se za
nju, i tihom jasnom glasu što razoružava.
- Šta sam to skrivila?
- Mogla bi da skriviš.
- Ti ne vjeruješ nikome?
- Bolje da ne vjerujem.
- Žao mi je. Žao mi je i tebe.
- Nemaš ti mene šta da žališ.
Tog surovog čovjeka se ne tiče njena igra, njega se ništa ne tiče što nije
njegova muka, zapamtiće ga po neprobojnosti, ali ga ne voli. Žali ga, ali ne
voli. Saznao je za njegovu nesreću: Nijemci i ustaše su mu ubili ženu i dvoje
djece, našao je i strijeljao dvojicu iz tog pohoda, ostale traži uporno,
godinama, strašna mu izgleda sudbina tog čovjeka koji misli samo na smrt i na
osvetu, suviše surova, gotovo neljudska, nesagledljiva, kao iz nemilosrdnih
starih priča, nikad ne voli da je se seća.
Nije gledao u njega, ni ljeto ga nije oslobodilo bolova u krstima, i to liči
na porugu, kao da je bol htio da ga priveže za jedno mjesto, da ga nepokretnog
sažeže vatra što bukti u njemu, ali se njegova mržnja othrvala toj najsurovijoj
pakosti koja bi se mogla zamisliti. Gledao je u ženu, mirna je i zamišljena.
- Probudio si se.
- Koje je doba noći?
- Skoro će zora.
- Ko me je pokrio?
- Vlažno je, bojala sam se da ne ozebeš, šta bih onda s tobom?
- Nikoga više nema?
- Ko ti treba?
- Niko mi ne treba.
- Da onda idem?
- Ostani ako hoćeš.
- Ako neću?
- Učinićeš ono što hoćeš. Kao i uvijek.
- Zar ti činiš ono što nećeš?
- Posmatrao sam te maloprije: odakle ti tolika sigurnost?
- Pravim se.
- Koja je jedinica prošla?
- Ne znam.
- Kuda idu?
- Ne znam.
- Jesu li bolesnike odveli?
- Ne znam.
Uporno je odgovarala jedno te isto, mislio je da hoće da ga naljuti ili da
prekine razgovor, teško je s njom, nije čudo što je njen muž zaliven olovom,
to mu je najpametnije a ništa mu drugo i ne ostaje, ali ona sama je nastavila
kad je on ućutao.
- Zašto pitaš? Bojiš se da te ne ostave?
- Svi ranjenici se toga boje.
- Nije čudo.
- Nepokretni su i bespomoćni, a ničeg se tako ne plaše nego da ih
neprijatelj ne uhvati, znaju šta ih čeka.
- Ni vi njih ne štedite.
- Nije to samo strah od smrti, već nešto gore, ne znam kako da kažem, to
je osjećaj bezizlaznosti, opet kao u strašnom snu, pritisnut si morom: nešto
strašno će se desiti, a ništa ne možeš, ni pobjeći ni odbraniti se. Ne znam
odakle taj strah, ranjenici se ne ostavljaju, zbog morala boraca, znam, ali se ne
ostavljaju.
- Niko ne misli da li će ostaviti ranjenike, već da li će ostaviti njega.
- Tačno.
- Bezizlaznost, to je kad ti se čini da nemaš kud, da su svi putevi
zatvoreni? Može biti da se ljudi baš tada ubijaju.
- Ne znam to. Vidio sam samo kako se ljudi bore za život, kako ranjenici
skaču sa nosila kad im zapuca preko glava. A izgledalo je da ne mogu ničim
maknuti.
- I ti bi bježao?
- Bježao bih kad bih morao.
- Voliš da živiš?
- Volim.
- I ja.
- I šta još voliš?
- Ne znam.
- Sjedi da razgovaramo o sebi.
- Šta to znači razgovarati o sebi?
Mjesec je bljeđi, zora je blizu.
Zašto je ostala?
Upitala sam:
- Šta to znači razgovarati o sebi?
- Govoriti ono što se nikome ne kazuje.
- Kako ću govoriti ako se nikome ne kazuje?
- Pred nekim se govori, ponekad. Sad se još može, dok nije dan.
- Je li po danu teže govoriti o sebi? Teško je gledati u oči kad se govori o
sebi?
- Sad nije ni dan ni noć. Neću te gledati. Gledao me, i ja sam gledala
njega, to nije dobro, on ne zna zašto ga gledam, ne zna da me opet podsjeća na
njega: iste dobre oči, tužne na mjesečini što blijedi, i mršavo lice s upalim
bolesničkim obrazima, sad je možda drukčiji; koliko je vremena prošlo? ali je
bio ovakav, ili mi se čini da je bio ovakav, ni to više ne znam, miješam ih,
jedva se uzdržavam da dlanom ne pređem po kosi ovog mladića, puna je
mjesečine, zapucketala bi od dodira, meka je i živa kao i njegova, nisam se
uzdržala, nisam odoljela onom drugom, i pogledala sam ruku da li je svijetla
od dodira. Zbunio se, naljutila bih se da me uhvatio za ruku, u tom času ne bih
podnijela muški stisak, a rastužio me njegov začuđen pogled i stidljiva
ukočenost.
- Kosa ti liči na njegovu.
- Čiju?
- I lice ti liči na njegovo, suho i neravno.
- Jesi li ga voljela?
Morala sam da ispričam, još nije dan, o svemu, o gradu, o samoći, o
Starom sokaku, i jednom dugom dvorištu, i radionici punoj mirisa daske i
smole, i o Srećku što liči na njega kad je mjesečina i kad sam tužna, Srećkom
su ga zvali, nije mi izgledao baš velika sreća, postao je to docnije kad su rat i
moj brak stali između nas, voljela sam to neozbiljno ime, i njega, bilo je
veselo i lako s njim, bilo je lijepo, a opet mi se činilo da je sve obično, da ću to
uvijek naći, kako li će biti kad naiđe ono pravo, i on je mene volio, bio je
dobar i smiješan, malo je bilo čudno što nije ni dijete ni sasvim odrastao, pa
nisam mogla ni da se brinem o njemu, ni da ga se bojim, istih smo godina bili
a ja sam njemu bila potrebnija nego on meni, onda, vrati se brzo, govorio mi
je kad sam odlazila ovamo, kamo sreće da je rekao: kako ti je drago, možda
bih se vratila, kupio mi je kesicu svilenih bombona za put, i sad ih imam, nisu
više za jelo već za gledanje, odmah se vrati, molio je, ako te nešto spriječi
dođi čim mogneš, znaš gdje je Stari sokak, i na stanicu je išao sa mnom pa
koračao pored voza kad je voz pošao, a ja sam se smijala: nemoj da udariš
glavom o štanglu, on je zastao i smijao se, i tako mi ostao u sjećanju, a sve
sam to ispričala zato da zna, i zato što nisam mogla drukčije, odavno nikome
nisam govorila o njemu.
Ćutao sam i slušao zatvorenih očiju.
- Hajde sad spavaj, bićeš sutra umorna.
- Ne mogu da spavam.
- Hajde spavaj. Ja ću čekati sunce. Neću više u sobu, zagušljivo je.
- Pričaj mi o gradu.
- Šta da pričam o gradu?
- Što god hoćeš.
- Zbog njega?
- I zbog njega.
- Hoćeš li se vratiti u grad?
- Neću da ti kažem.
- Ne moraš.
- Možda ću se i vratiti.
Sjedila je blizu mene, naslonjena na drvo, očni kapci su joj spušteni da
bolje vidi nešto svoje, biće zahvalna za sve što joj kažem, ličiće na pjesmu uz
njenu misao o mršavom čovjeku iz Starog sokaka, zbog njega je ona tako
sigurna, toliko izvan svega, i rat je samo smetnja da mu se vrati, sad joj sve
izgleda ljepše nego što je možda bilo, i čeka da se vrati, ma kako da joj je, ona
čeka, i nije joj teško kao što bi bilo da nema te nade.
Sjetio se, zbog nje, i ponešto joj ispričao od svoga sjećanja. Nije ga tražio
dugo, samo je pokuljalo, samo se ispreplelo, i pričao je o svemu osim o
onome što je trebalo, ili možda nije ni trebalo, tek nije mogao da ne kaže, pred
njim su oživjele slike, i ko zna zašto prva među njima: velika kamena česma, u
uskom polukrugu uokvirena starim požutjelim zgradama, ispred nje
neštedimice širok prostor trga po kome, i kad je prazan, prolaze sjene parada i
zborova, okolo u kvadratu gospodska zdanja gledaju mnogobrojnim očima,
rubovi krovova su oštro ocrtani na nebu kao da je vrh dijamanta prešao po
staklu. (Je li ovo oživljavanje slika čežnja za tim mjestom, za tim danima?)
Uvijek su sjedili na stepenicama česme, okrenuti prema trgu, više je neba
i širine. Sve vide a sklonjeni su u tom sjenovitom polukrugu, ispod sebe
ugodno osjećaju mlak kamen, izlizan je mnogim nogama, i rukama njegovim
udubljenjima dodiruje vrijeme. Iza leđa, iznad glava, neprestano teku četiri
mlaza vode, slivajući se u okrugli kameni oluk, po čijoj ivici golubovi čapkaju
crvenim nožicama i piju vodu iskrećući vratove, iznad trga je najšire nebo u
gradu, sjeća ga se samo plavog i čistog, i tišine se sjeća na tom starom mjestu.
Preko krovova starih zgrada i oko ćoškova prokradali su se buka i šumovi
novog grada, ali su se ovdje stišavali i puštali da voda pada sitnim srebrenim
pljeskanjem, golubovi da se šepure i glase dubokim maznim gukanjem, korak
prolaznika da odjekuje u ovoj tišini što nikad nije prazna.
Nije to bilo njihovo jedino mjesto, ni najmilije, sva su njihova gdje bi
došli, ovdje su se ponekad, rijetko, zaustavljali prolazeći iz jednog dijela
grada u drugi, u svojim stalnim kruženjima, da predahnu ili da smisle na koju
će stranu.
Dva su mu jutra u sjećanju vezana za ovo mjesto.
Prvo je smiješno, pobjegao je iz škole, bio je ljut na oca, sjedili su pod
česmom i nisu znali kuda će, rano je za kupanje, rano za igranje, dosadno za
gledanje. Onda je naišao gradski fizikus, nasmijao se i mahnuo mu rukom a
drugovi ga upitali odakle se poznaju, i on ispričao kako je stradao zbog
pudlice gradskog fizikusa. Išao u školu a pudlica stajala na prozoru, s crvenom
mašnicom oko vrata, smiješna i žalosna sa svojom mišjom njuškom i očima
što su pakosno virile ispod čuperaka. Počeo je da je draži najviše zbog mašne i
pakosnih očica, pudlica je zacijukala, iskezila šiljate zubiće, glupavo se vrtjela
na prozorskoj dasci, izbezumljeno mahala dlakavom pufnom na repu, da
umreš od smijeha, a onda je dotrčala gospođa fiziksovica, malena i debela,
jedva se nadnijela nad prozorski okvir, pa su obje cičale i prijetile, i on bi
mirno gledao u njih da vidi kako bjesne a ništa mu ne mogu, ali je naišao
gradski stražar, i dobro ga potegao za uho zato što ga nije vidio ranije, i držao
ga podugo sve dok nije bio siguran da je gospođa zapamtila ko je kaznio
prestupnika i da je zadovoljna što pravda tako brzo dejstvuje, pa mu za svoje
vlastito zadovoljstvo odvalio šamar, ne onakav kakav je želio jer je dječak
iskoristio trenutak njegove nepažnje kad je sa blagim smiješkom gledao u
gospođu, i teška ruka je zahvatila s kraja potiljka. Siguran u svoje noge,
opsovao mu najbliži rod, zaprijetio mu zakonom, nije znao kakav je to zakon,
ali je čuo da tako prijete ljudi iz njegove ulice, a ličilo je pomalo i na psovku, i
otišao ne misleći više o tome. Uveče ga je otac izmlatio, često je to činio i nije
bilo strašno, a te večeri je bilo drukčije, udarao je jače, i vikao, žalio se na
sudbinu, proklinjao ga, upropastiće i sebe i njega, sebe je već upropastio, vidi
on njegov put, sigurno će završiti na vješalima, ali oca neće uvaliti u nesreću,
ubiće ga da spase svijet i porodicu od napasti. I jedva je shvatio da je napast on,
da je njegov zločin zadirkivanje pudlice i da je ugrozio ocu život, a bogme i
sebi, ako se skoro ne umori udarajući. Otac je pravio cipele sa drvenim đonom
za zatvorenike okružnog zatvora, ružne cipele s licem od grubog platna, i on
je ponekad nosio punu vreću tih strašnih cipela u zatvor opasan visokim
zidom, umirući od stida, ali je otac bio srećan što je dobio taj posao, spasavao
ga je od bijede (poješće nas kriza, govorio je neprestano), i on nije smio ni da
pomene taj svoj stid, pa je samo bježao od kuće kad bi vidio da se vreća puni
cipelama, dosta mu je što je znao za njih, i što ih je vidio, i čuo, udarale su o
asfalt jasnim prodornim zvukom, kad su zatvorenike stražari vodili na rad.
Počeo je da ih žali zbog tih cipela u kojima su išli trapavo, kriveći noge u
stranu, jer nisu bile nizašto, izmislili su ih samo zato da za njih ne daju mnogo
novca, da njegova oca ne ubije kriza i da njega pojede stid. A pudlica je imala
veze i sa ocem i sa cipelama, jer je gradski fizikus bio i zatvorski ljekar.
Njegova šala sa pudlicom naljutila je gospođu fizikusovicu, gospođa
fizikusovica potužiće se gospodinu fizikusu, gospodin fizikus potužiće se
gospodinu upravniku zatvora, a gospodin upravnik zatvora oduzeće ocu
posao, i neko drugi će praviti cipele s drvenim đonom i ružnim platnenim
licem, a oca će ubiti kriza. Zato je vikao, zato ga je izmlatio, zato je ujutro
uzeo sina za ruku, dobro ga stegao da ne pobjegne i pošao s njim kao u šetnju,
išli su ulicom kao da se mnogo vole, s rukom u ruci, a njemu je od toga
voljenja trnula šaka jer je sva krv iz nje istjerana stiskom očevih prstiju što
cijeli život drže čekić, i od toga nisu postali nježni. Prvi put su išli tako bliski,
tako prisni, otac i sin, a bili su zli obojica, otac zbog straha, sin zbog sramote,
i nisu imali šta da kažu jedan drugome, i kad bi kazali, ne bi bilo lijepo.
Gospođu fizikusovicu sačekali su u hodniku, dok je pozove služavka, došla je
u svilenoj kućnoj haljini sa cvjetićima, ličila je na kobasicu uvezanu kanapom,
ocu je bila do pojasa, naginjao se i preklapao kao čakija, mogla je da prođe
između njegovih mršavih nogu, bilo je smiješno kako je govorio milostiva,
gdje li je to čuo, a njega nazivao zvekanom i lopovom, i neka milostiva
oprosti, a on je već vidio svoga boga, i još će vidjeti, pamet mu njegovu
blesavu, tako lijepo i milo psetance, nikad nije vidio ljepše, pa je uhvatio sina
za vrat daveći ga gvozdenom rukom i umilno gledajući na gospođu, a gospođa
je prijetila debelim prstom, i prst je ličio na sudžuku, a onda je izašao iz sobe
gospodin fizikus, malo mršaviji od svoje žene, i malo viši, ocu do prsa, u
košulji, s hozentregerima preko ramena, nije baš izgledao lijepo, pa počeo da
se smije i da govori: šta je to, smiješno, manite molim vas, i nešto njemački,
mama fir got, izgledalo je da je fizikusu dosta i pudlice i milostive, samo ne
smije da kaže, zato mu bio miliji od oca, a otac se poklonio i udario dragog
sina iza uha, za pouku njemu i za zadovoljstvo gospođi, i tako se na njegov
račun opravdao i umirio, valjda mu sad neće oduzeti posao, gospođa
fizikusovica je sigurno mislila da ima pravde na ovom svijetu i da bog teškom
očevom rukom kažnjava razbojnika, a gospodin fizikus se kiselo smješkao i
razmišljao, uvjeren je u to, da na svijetu ima više budala nego što je potrebno i
on se s time slagao, žaleći što ništa nije pokvareno pa će ulicom i dalje slušati
kloparanje drvenih cipela, a najviše od svega na svijetu volio je da učini
štogod ružno, i smiješno, da im isplazi jezik, da uštine milostivu, da ih
zaprepasti sve troje, ali se plašio očeve pesnice, život bi doveo u pitanje.
Zato je bio ljut toga dana.
Drugo jutro je ratno.
Nije više dječak, nije pobjegao iz škole, u školi su tuđi vojnici, samo
jednom je tuda prošao, na prozorima su kacige i opasači, pred školom je
jarbol sa tuđom zastavom i stražar s puškom, svako mora pozdraviti zastavu
kad prođe, pozdravio je crven u licu od stida, bijesan na sebe, ali nije smio
drukčije, zato nikad više nije prošao tom ulicom. Slobodan je cio dan, ali nije
lijepo kao kad je bježao sa časova, golubovi ne slijeću više na kameni oluk
česme, vojnici su ih gađali iz pušaka pa se uplašili i razbježali, mjesto više nije
bilo njihovo, otac je izgubio posao, nisu bile potrebne cipele s drvenim
đonom, nisu bile potrebne nikakve, uhapšenici su u svojima išli u logore ili na
strijeljanje, otac je od straha samo šaputao, šapatom ga je psovao i molio da
sjedi kod kuće, zar ne vidi kakvo je vrijeme, a on je htio da vidi kakvo je to
vrijeme i kakvi su to vojnici što ubijaju golubove i ljude, po noći je pisao
parole po zidovima i radio druge čudne i nepotrebne poslove s mladićima što
su se pravili da se ne plaše, pa se i on pravio da se ne plaši, a po danu sjedio na
stepenicama česme kad ih vojnici ne bi otjerali da se fotografišu. Tog jutra je
bilo dosadno, ne bi iz kuće izašao tako rano da ga nije ljutio očev izgubljeni
šapat i nečujno hodanje u čarapama po sobi, nervirale su ga i te bijele pamučne
čarape, kao na mrtvacima, trg je pust, nisu se smijali kao ranije, svi bi im
zamjerili, i lijeno su ustali da prolunjaju ulicama. Tada su preko trga naišli
vojnici s puškama i uhapšenici pred njima, išli su dugo, s kraja na kraj trga,
prema zatvoru, ne govoreći ništa, ne osvrćući se, ni žurili se nisu. Poznali su
uhvaćene ljude: gradski fizikus se osmjehivao zbunjeno, sigurno je mislio
kako je ovo hapšenje težak nesporazum, nikome nije ništa kriv, obećali su mu
da ga neće dirati iako je Jevrejin, ljekara nema mnogo, a ovi što ga vade
vjerovatno ne znaju za to obećanje, sve će se objasniti kad ga budu ispitali. S
desne strane mu je išao mladić, munista, začudili su se jer nisu znali da je ostao
u gradu, bio je ozbiljan, ničemu se nije nadao, znao je šta ga čeka.
Toga se sjetio. Nije ispričao da su doktora i njegovu ženu poslali u logor.
Šta će joj to? I nije ispričao da su s njima dvojicom tog jutra protjerali preko
trga i sitnog mršavog stolara, nikad se nije bavio politikom, nikad se nije
bunio ni protiv čega, ni ovima što su ga vodili nije učinio ništa. Strijeljali su
ga u zatvorskom dvorištu jer se u njegovu stanu iza radionice u Starom sokaku
skrivao mladić s kojim su ga proveli. Nije mogao da joj to kaže, bilo bi suviše
surovo, uplašila bi se i izgubila da joj ga nije ostavio živog. Sreća što ga nije
pitala da li ga poznaje, lagao bi, ovako nije lagao, samo je njega prećutao. Kad
bi rekao, kao da bi ga ubio ponovo, još jednom. Pitala je: bezizlaznost, to je
kad ti se čini da nemaš nikud, da su ti svi putevi zatvoreni. Pa eto, neka ne misli
da su joj svi putevi zatvoreni.
- Sviće - rekla je gledajući preko ravnice.
- Potrošili smo noć u pričanju.
- Volim što sam ti ispričala. Mogla bih govoriti o sebi, i gledati te u oči. I
da je dan.
- Zato što nisi učinila ništa rđavo.
- Učinila sam rđavo. Ostala sam ovdje.
- Možda je i dobro.
- I ja sam mislila da je dobro. Poslije sam vidjela da nije.
Pogrešno, mislio je, u početku je bilo rđavo što si došla, sad je dobro.
- Zašto si mi sve to ispričala?
- Ne znam. Rekao si da govorimo o sebi. I govorila sam o sebi, drugo
nemam šta. Doduše, nije zato što si rekao, već što sam željela.
- Drugima to nisi pričala.
- Kome bih mogla da ispričam?
- A ako kažem tvome mužu?
- Bilo bi mi lakše. Svakako ću mu jednom reći.
- Šalim se.
- Znam.
Odjednom se uozbiljila, lice joj postalo oštro i ljutito, kao da se sjetila
nečeg što je muči, što mrzi:
- Samo da se sve ovo svrši.
- Rat?
- Nego šta?
- Mislio sam da te se ne tiče.
- Vi me se ne tičete a rat me se tiče.
- Rat ne postoji mimo nas.
- Onda me se ne tiče rat, već nevolja zbog rata. Je li to i zbog vas?
- Bojiš se?
- Bojim. Kao i svako.
- Bilo bi ti lakše da si na jednoj strani.
- Na kojoj? I zašto? Tako sam odgovorila jednom koji vas mrzi.
- Da mene pitaš, ja bih ti odgovorio. Ali ti ne pitaš, već odbijaš.
- Svako ima svoj život. Moj nije ovdje.
Pomislio je: onda nije nigdje, ali je otjerao sjenku s lica, da ni nju ne vidi,
da je i ne nasluti.
- Kako god hoćeš.
Nasmijala se:
- Baš ti hvala.
- Na čemu?
- Što mi dopuštaš da mislim kako hoću.
- Ne budi tako sigurna, ženo.
- Zar mi ne znaš ime?
- Ne budi tako sigurna. Jedan dan može sve da izmijeni, jedna riječ može
sve da izmijeni.
- Koji dan? Čija reč?
Ne rugaj se, luda ženo, ne izazivaj sudbinu, ovaj dan i moja riječ sve bi
mogli da izmijene, odavno me nije tako vukla suluda želja da učinim nešto
ružno samo zato što mogu, što od mene zavisi, oboje smo stajali nad
provalijom jedne istine, mene bi ponizila da sam je rekao, tebe bi uništila,
sreća da je trajala kratko ta misao da ti budem sudbina, nanijela bi nam zlo
oboma, a nizašto.
Ptice su se već odavno probudile, nad ravnicom je ležala laka magla, pred
izlazak sunca.
5.
Gledao ga je bez riječi, dugo.
Mladiću je mučan taj miran, težak pogled, ne zna šta hoće od njega, i to ga
uznemiruje, a trudi se da sakrije nemir. Nasmijao se da izgleda obično:
- Zašto me gledaš?
- Gledam te. Razgovaramo.
- Kakav ti je to razgovor? Neprestano ćutiš.
Seljak se nije zbunio, nije mu smetao prigovor ni pitanje, nije žurio da
odgovori, na sve se teško odlučuje, kao da mora da pomisli o svakoj riječi i o
svakom pokretu prije nego što se odvoje od njega i postanu neopozivi.
- Koliko ti je godina?
- Dvadeset.
- Nemaš dvadeset.
- Napuniću u jesen. Zašto ti smetaju moje godine?
- Lako se nasmiješ.
- Je li to zlo?
- Poslije se čovjek manje smije.
- Ti se sigurno nikad nisi smijao.
Sjedio je na prevrnutom sanduku, pogrbljen, s teškim rukama na
koljenima, i pušio smrdljivu lulu. S mrakom što se polako uvlačio u kolibu i
vazduh je postajao gušći, teško se disalo. Kao da ne misli da ide, čeka da padne
noć, a mladić se ne usuđuje da ga upita zašto sjedi, što zuri u njega, što ne
odlazi.
Je li zaboravio da osvaja tama i noć, i da čekaju poslovi koje niko drugi
obaviti neće. Sjedio je pognut, postajući sve teži, sve gromadniji u polutami,
sve zloslutniji. Kao da je prevrtao u sebi mnoga pitanja ne znajući kako da ih
kaže, ili se ne usuđuje da ih izreče. Ili je tražio odgovore iz tame što je
nailazila, iz mladićevih očiju, iz slika što ih je u sebi stvarao. Mladića počinje
da obuzima bijes, i zbog njega i zbog sebe, trebalo bi da se drži drukčije, kao
pred svakim, da govori slobodno o čemu bilo, nikad mu nije teško da govori,
trebalo bi da se šali, da ravnodušno prima njegovo ćutanje, a ne može, osjeća
se nekako ukočen, gotovo opčinjen, kao da je pred njim velika ćutljiva zvijer
što ga vreba, ili stijena što će se sručiti a uzmaka nema. Uzalud gleda, i sve
uzaludnije, sve crnji mrak pokriva njegove oči koje ionako ništa ne otkrivaju,
slabo ih osvjetljava žar iz lule, svjetlucaju kao dva tajnovita žiška.
Razgovor mu izgleda kao spasavanje, odgađanje nečega, podsjećanje na
običnost, zagovaranje nepoznatih prijetećih sila.
- Obično izlazim u ovo doba pred kolibu, sad je svježe.
- Zašto si prešao u močvaru?
- Šire mi je nekako, slobodnije, rat me odvikao od soba. A i zbog rijeke,
čujem je uvijek.
- Može neko naići iznenada. I čuti disanje u kolibi.
- Neprijatelja nema u blizini.
- Ako neko naiđe slučajno, bježeći, skrivajući se.
- Imam revolver, i bombe.
- Mogu te naći na spavanju.
- Zašto ti smeta što sam ovdje?
- Ne smeta mi što si ovdje.
- Hoćeš li da se vratim u kuću?
- Ostani gdje ti je ugodnije, meni je svejedno.
Šta hoćeš, seljački lukavče, zašto pitaš i odustaješ, napadaš i povlačiš se?
Reci ili me ostavi na miru. Ali nije ovo lukavstvo, već prijetnja, još teža zbog
prikrivenog uzmicanja.
S mrakom se sve jače osjećao šum rijeke. I mrmoljenje ptica u granama
iznad kolibe. I opet su ćutali, sad još teže. Ostajali su dužni jedan drugome i
pravo pitanje i pravi odgovor, i ne znajući ih tačno.
- Ima li izgleda za kišu?
Kao da ga je to podsjećanje na sušu pokrenulo iz obamrlosti, ili mu je
dosadilo čekanje da mladić sam od sebe kaže nešto što je želio da čuje, ili u
mraku nije mogao da vidi ništa u njegovim očima: škripnuo je sanduk, čuo se
neodređen šum tijela koje se polako podiže, a onda se žar lule pojavio pod
gredama kolibe. Lice mu se nije vidjelo.
- Reći ću Ljubi da ti donese večeru.
- Neću večerati.
- Ogladnjećeš, duga je noć.
- Onda ti donesi. Bolje poznaješ stazu u močvari. Mračno je, nema
mjeseca.
Čulo se tiho disanje seljakovo, i sneno ćućorenje ptica u gnijezdima.
Mirisalo je na opasnost. Željeli su da govore o tome što se samo nametnulo a
nisu smjeli.
Široka sjenka se sklonila, pošla nekud, i mutna vedrina neba punog
zvijezda otkrila se u razbijenom prozorčiću kolibe. Kuda ide? prema njemu?
Škripnula su vrata na slabim šarkama i propustila gust barski miris. I sve
je odmah bilo lakše. I teže. Ostalo je nešto od njegova prisustva u zgusnutom
mraku po ćoškovima, u mirisu krdže koji će teško izvjetriti, i u muci zbog
sigurnosti što će opet doći, odlučniji.
Čuo je njegov korak, tvrda staza u močvari ga je prenosila kao dubok
tutanj što se utišavao i slabio, ali mu nije vjerovao, ne sasvim, možda je stao,
možda će stati, i vratiće se bez šuma, ne odvajajući noge od tla, ničim se ne
odajući, zaštićen tamom što ga krije, zadržavajući disanje, i biće tu negdje oko
njega, pred vratima kolibe ili kod prozora, za stablom johe, iza panja, ući će
ovamo, staće iznad njega kao i maloprije, drukčije nego maloprije.
Šta se to desilo, šta se to promijenilo, šta ga je to uznemirilo? Je li ga
ležanje razmekšalo i upropastilo pa je postao suviše osjetljiv? A ni samoća nije
dobra, obeshrabruje. Šta se desilo? Došao je kao i uvijek što dolazi, težak i
spor, ćutljiv kao samoća, nimalo nespokojan zbog svog i tuđeg ćutanja, ne
objašnjavajući zašto dolazi, ne opravdavajući se kad odlazi, taman i
neproziran, teške sjene, kako su govorili seljaci. Ranije mu to nije smetalo,
svakakvih ljudi ima na svijetu, može da ćuti ili da govori, i mirno se šalio: -
Obilaziš me da vidiš koliko ću ti još ostati na vratu? Ozdraviću uskoro, ali ću
ostati do jeseni, da se odmorim od ležanja.
Sad više nije mogao da se šali. Činilo mu se da njegovi mučaljivi obilasci
treba nešto da riješe. Teško je podnosio njegovo nepomično sjedenje na
sredini kolibe, i njegove velike ruke laktovima oslonjene o koljena, sa
ogromnim šakama oborenim prema zemljanom podu, i ravnomjerno disanje
bez riječi. Ćutanje je bilo napregnuto, težina je ležala među njima, očekivanje
nečega što mora doći a što je ružno. A kad je govorio, bojao se da će taj
čovjek što je nešto osluškivao osjetiti drhtaj u njegovom glasu, da će sigurno
zapaziti neprirodnost i nepotrebnost govorenja. Pa se i on uvlačio u uvrijeđeno
i netrpeljivo ćutanje, prijeteći mu njime, prijetnjom se braneći od prijetnje.
Donosio je ranije sa sobom miris zemlje koju je prevrtao cijelog dana,
prkoseći ratu, i opor miris jakog tijela zagrijanog suncem i radom, i sigurnost
mirnih pokreta kojima nije potrebna žurba. Kao da je velik komad zemlje,
natopljen znojem, u sumrak glavinjajući dolazio na obalu rijeke, i opet se
vraćao da legne u njivu.
A sad je bio zli duh te zemlje i donosio je strah. Nije ga volio dok ga se
bojao, a sad će ga zamrziti zbog straha.
On ga je prenio ovamo na svojim kvrgavim rukama, osjećao ih je pod
sobom kao čvoruge drveta, on ga je iznio u šljivik one noći, sijala je
mjesečina nad ravnicom, zapamtio je tu ubistvenu svjetlost i te jake milosne
ruke, koje tada nisu bile opasne. I onu čudnu noć je zapamtio, a nije volio da je
se sjeća, ličila je na grozničav san.
Vrijeme je da ode odavde. Odavno je već bilo vrijeme da ide odavde, ali
ne može. Pomaknuo je desnu nogu, savio je sjedeći: osjetio je bol, ali ne dubok
ni nepodnošljiv. Zacjeljuje. Lijeva je ukočena, još se ne usuđuje da je jače
pokrene. Više ga je namučila nego desna, pa evo i sad teže zarasta, kao da je
imala nešto protiv njega, kao da se svetila zbog nečeg, pakosnija od ove druge,
nenaklonjenija mu, ćudljivija. Ranjene su u istom trenutku, istim rafalom, ali
eto nisu iste. Počeo je i njih da osjeća nekako drukčije nego ranije, postale su
samostalnije, odvojene od njega, važnije, ne kao nekad kad nije mislio o
njima. Sad je mislio, ljutio se, cijelim sobom nestrpljivim čekao samo na njih
pa da krene poznatim i nepoznatim stazama, pitao ih: možete li? desna se
odazivala: moglo bi nekako, a lijeva je uporno bolovala i zadržavala ga u
ovom barskom šipražju. Govoriće s Čangom da ode na drugo mjesto.
Dohvatio je štaku, ležala je pored postelje od slame. Čvrsta, čvornovata,
tmurna i izdržljiva, slična domaćinu, on ju je i napravio.
Izašao je iz kolibe držeći čvorugavo drvo pod pazuhom, i stojeći na
jednoj nozi, naslonjen na stablo johe, udahnuo miris ljetnog mraka.
Tama nije teška, kao da su u vazduhu još svjetlucale preostale čestice
sunca, ili se nevidljiv mjesec najavljivao razblažujući mrak. Trajala je suša,
srećom, bilo bi neizdržljivo da padne kiša, više voli vrućinu i komarce nego
sobu ili vlagu. Na ovom čvrstom tlu usred duge močvare na obali rijeke, živio
je slobodno i bez reda, svejedno mu je je li dan ili noć, ustajao kad se naspava,
u ponoć, u zoru, u podne, znao je sve ljetne boje rijeke i močvare, sve
zvukove, različite u razno doba dana. Jutro je rosno, magličasto, puno
bodrosti, iznad rijeke i močvare pod šašom i niskim barskim grmljem lebdjela
su ružičasto siva isparenja, s nejasnim krugom sunca na istoku, što se uporno
probijalo kroz dimnu maglenu zavjesu čineći je sve svjetlijom, sve
prozirnijom, dok potpuno ne ojača na čistom nebu bez oblačka. Noć je
dolazila s varljivom svježinom, s lakim vjetrom što je pokretao samo duge
listove trske i najlakše grančice johe, pa se iznenada sve smirivalo i nakupljena
toplota se opet dizala iz suhe zemlje ostajući oko svega kao vreo dah. Mrka
svjetlucava tama, klonulost suncem zamorenog dana, jara sa širokih ravnica
bez sjene i zaštite, tih šum duboke rijeke, to je noć. Odmjenjivanje usijanog
dahtavog dana što se obeznanjuje od vreline, oslijepljen svjetlošću. Sva ta
beskrajna smjena, u širokim prostorima neba i ravnice, dešavala se pred njim,
bio je uvučen u ta svitanja i obamiranja. Sunce je poznanik od juče, tama mir
od sinoć. Znao je kako svjetlo zvijezda pada po vodi, kao da je rijeka
prožežena nemirnim žiškama, čekao je noćni vjetar da donese svježinu i da,
tiho ljuljajući šaš, odluta preko ravnice.
Bezbrojni barski stanovnici su navikli na njega i nisu u divljem strahu
bježali kad on izbaulja iz kolibe, roda je stajala na jednoj nozi i mirno gledala
okruglim crvenim očicama, ne čudeći se što joj on nešto govori, što je pita, što
se smije jer je jednonog kao i ona, ptice su se svađale ili čavrljale iznad njega,
rovčice su protrčavale njuškajući šiljatim njuškicama s umjerenim oprezom,
barske zmije su vijugale kroz šaš i nisko rastinje s mirno uzdignutom glavom,
jednog jutra je čak našao dvije sklupčane bjelouške u svom slamnom ležaju,
prespavale su noć s njim i same otišle, nije ih otjerao. Volio je to saživljavanje,
umirivalo ga i zadovoljavalo, ne izaziva strah niti ga osjeća.
A evo, ovih nekoliko dana kao da se nešto izmijenilo, kao da se nešto
zategnulo između njega i ovog surovo bezazlenog svijeta, nekakva sjenka je
legla između njega i svega. Ne zna šta je, ali kao da je močvara oko njega tiša,
natmurenija, neprijateljskija, kao da sve leti, gamiže i trči drukčije, ne onako
bezbrižno i povjerljivo kao ranije.
Čuo je šuškanje i tiho pomicanje u barskom blatu, i pljeskanje riba u
rijeci, skakale su za komarcima ili se igrale, i čekao da izađe mjesec. Nikad ga
nije željnije čekao. U tami su rasle sjene čudnih oblika, nije ih bilo dosad. Zar
će početi da osjeća strah od ovog mjesta i od noći? Gledao je u mrak,
osluškivao: močvara je živjela kao i obično, sa svojim tihim šumovima i
glasovima, bez prijetnje. Ne, nije to strah od noći ni od neprijatelja. Izgubio je
osjećaj radosti što je iz njega mirno zračila, a javila se tmurna uznemirenost, i
traje, ne gubi se. Nije znao odakle ta unutrašnja nesigurnost, poljuljanost,
neobjašnjivi osjećaj krivice i ugroženosti, ništa ih ne opravdava, nikakav
razuman razlog ne nalazi, a ne može da ih se oslobodi. Kad bi samo znao šta
taj čovjek hoće, šta misli. Čim dođe opet, raščistiće nedoumicu, to je prvi put
što je puštao da stvari teku od svoje volje, prvi put što nije otvoreno kazao šta
misli, volio je da između njega i drugih ljudi sve bude čisto i jasno,
prijateljstvo, mržnja, ravnodušnost, i nije se bojao objašnjenja. Svakome je
ravno gledao u oči, teško podnoseći zlovolju i mrak u pogledu, i svome i
tuđem. Upitaće ga slobodno i pošteno: šta se to ispriječilo između mene i tebe?
Najgore je kad ljudi ćute, kad se ne objasne, pa svaka sumnja ima prava na
život. I moja i tvoja. Jer ti možda misliš o meni što je samo za tebe istina, što je
samo za tebe moja krivica, jer te niko ne razuvjerava, a ja mogu da ti pripišem
zlu namjeru, a to nije dobro, rat je, prijek pogled je opasniji nego u miru, teže
se podnosi i krvavije vraća, a ponekad sumnja i strah natjeraju čovjeka da
učini ružnu stvar, da se osigura i odbrani. Pošteno da kažem, ljuti me i
ponižava što se u snu trzam i osluškujem da li tiho prilaziš kolibi i da li se čuje
tvoje sustegnuto disanje. A može biti da sam sve to uobrazio, da bez razloga ne
vjerujem ljudima, uležao sam se, odvojio, osamio, opasno je kad se čovjek
nađe sam, okružen tišinom tuđeg neprisustva, više je strahova i čudnih
razgovora sa sobom. Samo kako da ti sve to kažem? I kako da objasnim sebi,
tebe se ne tiče, što nekad teško podnosim ovu usamljenost, a nekad mi je draža
od svega, ne bih je dao nizašto?
Rukom je dodirivao glatku koru johe iza leđa, danima je uravnava, činilo
mu se da osjeća lagan drhtaj drveta, kao da se nečujno treperenje lišća
prenosilo na stablo. Ili je to bio njegov vlastiti drhtaj prenesen u dlan ruke: kod
ljudi drhti stablo pa onda okrajci. To nije od noći ni od straha. Još je slabo,
treba da sjedne, smiješno se spuštao do zemlje, hvatajući se rukama za drvo, i
klizao se polako leđima guleći koru. Ali sad još neće da sjedne. Svaki dan
produžava stajanje, uvjeravajući sam sebe da mu je sve bolje, da je sve jači,
veoma mu je to potrebno, izgleda mu bliži čas kad će otići odavde, želi to sve
više, ili možda zato što ne želi. A hoće i noć da gleda. Leđima je okrenut rijeci,
mirna je i utišana, a sav otvoren prema prosjeku kroz močvaru, i prema
ravnici uspavanoj tamom.
Gleda i sluša. Ne vidi mnogo, tamno je pred njim, nasip se nazire prema
nebu kao debela crna greda, skriva ono svjetlo u kući, sigurno je već upaljeno,
a možda i nije, možda sjede uz vatru pred kućom ili u šljiviku, kao one večeri.
Ali sam se odvojio prešavši ovamo, bolje je tako kad već ne može da se kreće,
odlazio bi ponekad tamo i opet se vraćao u svoje skrovište uzavrelo od
glasova, dugo još neće moći da pređe taj kilometar puta do kuće, suviše je
dugo za njega. I još petnaestak-dvadesetak dana će biti daleko. Uklonio se, a
kao da vidi odsjaj vatre iznad nasipa, želi je, a možda je varka zbog naprezanja
da prozre tamu. Postala mu je nesigurna, nemirna, nije više znao šta krije u
sebi ni šta može da donese, ranije je krila njega, sad je sve skrivala od njega.
Naprezao je sluh: smetali su mu obični barski glasovi, cvrkut ili krik ptice, tiha
ćućorenja, žablji kreket oslabljen sušom, sanjivo šuškanje trske, htio je sve to
da utiša, da otkloni, kako bi čuo samo jedan šum koji bi se njega ticao.
Čekao je da se pojavi mjesec, s nadom je gledao u surovo ravnu crtu
nasipa, znao je na kom mjestu treba da se pojavi, svaku noć ga sačekuje,
uzbuđivao ga taj čas kad se zgusnuta tama razrijedi i nestane, a močvara i
ravnica ožive blagim svjetlom i dubokim sjenama. Tad se svijet oko njega
ponovo rađao, drukčiji nego danju, smiren i stišan, bliži mu i blaži nego pod
nemilosrdnim suncem, naglo nastao iz prijetećeg mraka što potire život i
stvara nemir, svijet meko prisutan, snen, stvoren i podešen za doživljavanje
samoga sebe drukčijeg nego u kretanju, nego u lakom i radosnom susretu s
ljudima ili u sudaru. Nepoznata mu je bila do tada takva sanjiva zamišljenost,
to mekano željno sklapanje očiju, otkrio je to čudo, zavolio i uplašio se u
ovom barskom šipražju na obali rijeke. Ništa nije znao o sebi takvom, bila je
pomalo i smiješna ta razmekšanost, ponosio se svojom naučenom grubošću i
tvrdoćom koja mu je izgledala muška, ali nije mogao da se bori protiv te nove
slabosti i snage što je nastala sama od sebe, bez njegove volje, i prepuštao se,
ne znajući kako se javila u isto vrijeme kad i teška uznemirenost.
Mislio je na ženu, zašto je nema? Umorio se, a htio je da ga vidi kako
stoji uz drvo, otići će odavde uskoro.
6.
Išao je poljem polako, nikud mu se nije žurilo, nikud nije morao da
stigne, volio je ta noćna hodanja, ili možda nije ni volio, ali bi mu život bez
njih bio siromašniji, osjećao bi se prikraćen za jedno zadovoljstvo o kojem
nije polagao sebi računa, o kojem nije pravo ni mislio, kao pored vatre što ga
grije, samo ljepše i punije. Znao je i ne gledajući, znao bi i da je zatvorenih
očiju išao, gdje se nalazi i šta je oko njega. Danju je radio na ovim poljima, a
noću mirisao, gledao, udisao taj sočni bujni život. Bilo je to njegovo
unutrašnje obilje, osjećajno pražnjenje, radost što zna gdje je i na čemu je, što
je tačno usmjeren i određen, ali radost kao dodir, mjera, čvrstina stabljike,
radost zemlje, kao stvaran doživljaj svega što je mogao da primi čulima, i da
smjesti u sebe, kao u ambar.
Još kao dijete je išao za ocem ovim poljima, krstio se s njim pred prvu
brazdu, kao pred svetinjom, dvadeset i više godina se tako krsti prije nego što
uhvati za rucelje pluga ili za motiku, ikona mu ne treba, ni druga molitva osim
za dobar rod i za mir, makar na ovoj ravnici, ako već ne može drukčije, na
ovim njegovim njivama makar, svaku je prašku propustio kroz odebljale prste
i okoštale dlanove, znoj je lio nad svakim busenom zemlje, i sve zna o njoj i
ona o njemu, i nikad i nikako je ne odvaja od sebe, jedno su oduvijek, jedno i
nedjeljivo.
Svako veče je išao istim putem. Malo je šta mijenjao u životu, jednom
izabranu stazu teško je napuštao. A zašto bi je i napuštao? Život nije promjena
već trajanje. Promjene su nered i zato protiv života. Ni rđav put nije lako
napustiti, a ako je dobar, zašto bi ga mijenjao? Zapravo, svoj put on nije ni
birao, izabrali su ga drugi davno prije njega, bogzna do kog koljena unazad, i
on ga je naslijedio, kao što je naslijedio njihovu krv, njihovu vezanost i ljubav
za zemlju, njihovo dugo i bogato iskustvo. U tom iskustvu zemlja je bila jedina
sigurnost, sve je ginulo, sve je nestajalo, samo je ona trajna, i nije samo
hraniteljka. Teško bi mogao reći šta za njega predstavlja, teško bi mogao da
smisli i za samog sebe, ali i ne govoreći, i ne misleći, osjećao je zemlju, svoju
zemlju, kao vrijednost važniju i veću nego što je on sam, važniju od svega što
nije ona.
Ovi noćni obilasci ličili su na ljubavni sastanak i na vjerski obred,
smirivali su ga i davali sigurnost, vraćajući ga na praizvor. I večeras je trebalo
da bude tako, a teško se odlučivao da pođe na svakovečernji hadžiluk. Tištala
ga je briga koju nije htio sasvim da prihvati. Dugo je stajao kod štale, slušao
zadovoljno stenjanje sitih krava, i gledao u otvor osvijetljenih kućnih vrata,
oštro izdvojen iz mraka. Na žutoj plohi živog svjetla pružala se izdužena
sjenka, izmijenjena i nagrđena, prepoznavao je rasute obline ravno prostrte po
zemlji, vidio je u toj gotovo bezobličnoj sjeni uspravna ramena i ravno
neseljačko držanje, i meke, teškim radom nenažuljane ruke, i bijeli neopaljeni
vrat, uvijek ga je sakrivala maramom od sunca, i taj njegovani nenamreškani
vrat i te nenagrđene gospodske ruke mirišu na skupi sapun (tri kilograma žita
je koštao), čak mu nije izmaknuo ni njen neveseo odsutan pogled. Kao da je
bila pred njim a ne u kući, trideset i toliko koraka odvojena od njega. Trideset
koraka? Da je samo toliko. Ništa nije htio da je pita, uzalud je pitati ako sama
neće da kaže, a laž mu ne treba. Ili mu se samo čini, nikad nisu mnogo
govorili, zašto bi to sad bilo neobično? A pogotovu nisu govorili o sebi. Kako
se može o tome govoriti?
Ali evo sad, stojeći na stazi pored štale i gledajući njenu lelujavu sjenku
što se prepolovljena pružala iz kuće, govorio je sa njom, u sebi, stideći se, jer i
to je bilo prvi put, zbunio ga je njen dalek pogled koji ga ne vidi. I dugo već,
danima. - Nije ništa, sigurno mi se samo čini? - pitao je bez riječi. A šta bi i
bilo? Nije ti rđavo ovdje, ne grdim te, drugi i tuku žene a ja nikad nisam ni
pomislio, i neću, ružno je, ne gonim te da radiš, smiju mi se radi toga, žene
kod nas rade, ali ti ne moraš, i nije mi žao, i nikad nisam pokazao da mi je žao
ili krivo, ništa ne želim od tebe, kupio sam ti haljine jesenas, i cipele, i
maramu, imaš mirišljavi skupi sapun, ja ga ni dirnuo nisam, perem se
lužinom; čuvam za tebe, gdje ćeš ga sad naći u selu, i u gradu je rijedak, rat je,
ničega nema, i opet bih kupio, sad će otići i pet kila žita, ali neka ide, pravi
rožnati češalj si kupila, i ogledalo veliko, od dva pedlja, jesam li ti ikad riječ
rekao zašto. Znaš da nisam. Pa šta je onda?
Trebalo bi možda da se vrati i da je upita: šta je s tobom, izgledaš mi
čudna. A znao je da to ne može učiniti. Ako bi se i vratio i stao pred nju, ništa
ne bi mogao da kaže, ništa da upita. Gledao bi u nju, i ona bi njega gledala, ili
ne bi, i sve bi bilo kako ne treba, jer se njemu možda samo čini da je
zamišljena i tužna, a možda i jest, ali će proći, a ako se kaže, ako se oko toga
zamejemo, ostaće, učvrstiće se, biće teže, žene su kao djeca, ne pitaj ih, ne
izazivaj prkos, rastjeraće se oblak sam od sebe ako se praviš da ne vidiš. A
najgore je što bi trebalo da govori kako nikad nije, o sebi i o njoj, svaka riječ
bi bila teška kao teg, ne bi prošla kroz grlo, mucao bi, znojio se, i ne bi rekao
ono pravo. A kad bi i izmucao, kad bi i progurao tegove kroz grlo, šta bi
postigao? Samo bi pokazao strah i dao joj bič u ruke. Badava, krivo je počeo,
eto to je. Da je od samog početka drukčije postupao s njom, da je pokazao
čvršću ruku i manje popustljivosti, ne bi sad stajao ovako u mraku pored štale i
kao budala razgovarao sam sa sobom. Ušao bi u kuću, uhvatio je za ruku i
okrenuo sebi, podigao bi joj bradu palcem, ali tako da je zaboli, da joj se kao
željezo tvrdi nokat zabode u kožu, i upitao: - Šta je? Šta se duriš, šta se okrećeš
od mene? neću to više da vidim, čuješ li?
Kao otac, bez okolišenja, sastavljenih obrva, prijek.
Može biti da bi pomoglo. Ljudi viču na žene, ljudi tuku žene, dosade im
one ili život, pa se iskaljuju na kome mogu. A može biti da i ne bi pomoglo,
svašta se dešavalo, tukli su, samo su dušu ostavljali, pa koja hoće opet učini
čudo i pokoru. On nikada nije ni poželio da je udari, čovjek zemlju udari
pesnicom kad se naljuti, a on nju nije. Žena mu je, njegova, vlastita, i živ stvor,
jedini živi stvor odavde do sela, danima nikog drugog ne vidi, i bilo mu je
dobro s njom, kuvala mu je, prala, dočekivala kad se s njive vraćao kući, čuo
je njen glas, osjećao je pored sebe, slušao kako diše prije nego što zaspi, znao
joj izraz lica kad je u rano jutro ustajao ostavljajući je u postelji. Bila je
njegova, više nego kuća. Navikao se na nju, nije ružna, nije zle naravi, nije mu
prkosila, nije istjerivala svoje. (Lakše mu je bilo da misli šta nije nego šta jest,
a dobro je već i to što nije zlo.) A u njoj kao da nema zla. Koliko ima dobra, to
sam gospod zna, ali čini se da zla nema. Ono što joj se desilo ranije, u gradu,
što je naletjela na neku lopužu, to nije zlo već nesreća, a nesreća je teška samo
onome kome se desi, i nikom drugom.
Iza kuće počeo je da zavija pas: mjesec je pošao na svoj noćni put, čist,
bez svijetlih krugova i sjena oko sebe. Još neće biti kiše. Uskoro je iskočio na
čistinu neba, kao odbačen, nadaleko je vidljivo, kao u rasno svitanje, tama
ispod drveća je gusta, a ravnica svijetla i široka. Staza u močvari nije više
pokrivena mrakom.
Čekao je da ona izađe iz kuće i da se uputi prema rijeci. Ništa mu to nije
trebalo, a čekao je. Nije provjeravao, znao je da će otići, on joj je rekao. To je
njen posao, tako čini otkako ga je prenio u kolibu, i tako treba da bude. I sve bi
bilo dobro i u redu, da se nije toliko izmijenila, da joj pogled nije zamagljen,
da ne diže glavu onako iznenada, kao da nešto očekuje, da se ne gubi nekud u
mislima, zaboravljajući na njega i na posao. Od one noći kad joj je dodirnuo
uplakane oči, kad je ušao sa slabim svjetlom žiška i dugo stajao nad njom, otad
je sve počelo. Ili je tek tada opazio, a počelo je bogzna otkad. Baš ništa čovjek
o čovjeku ne zna.
Pas je prestao da cvili, čulo se samo veselo mazno skamučanje, neko je
kod njega. Ona, sigurno. Ne podnosi pasje zavijanje, plaši se nesreće, pa je
prišla da ga umiri. Kakve se nesreće plaši? Kako je nije vidio kad je izašla
kroz osvijetljeni otvor vrata? Gubi mu se, izmiče, ili on više za nju nema očiju.
Oko njih počinje da se svija mrak. Luda, mislio je, nerazmišljena šašava luda.
Deset hektara dobre zemlje nije šala, i ne treba se kamenom bacati na svoju
sreću. A ni kućni mir, ni sigurnost u ovom nesigurnom svijetu, ni život bez
gladovanja i bez batina, nisu baš tako česti i ne mogu se naći kad se čovjeku
prohtije. Čuvaj kad si već našla, i bogu zahvali svaki dan, a ne pljuj na hljeb i
na dobrotu. Šteta. Šteta i za nju.
Okrenuo se ne sačekavši da je vidi. Mjesečina je blistala cijelim krajem,
noć odmiče, noć donosi ono što hoće, i čovjek ne može ništa da izmijeni.
Može samo da žali, to je ljudsko. I može da se osveti, i to je ljudsko, ako može.
Nije uvijek pametno, nije nikad pametno, ali i to biva. Ne govori to za sebe,
već onako, o ljudima i o životu, svašta se dešava, i dobro i zlo, pametno i
nepametno, češće zlo i nepametno nego dobro i pametno.
Išao je polako kolskim putem, pored vrta, pored ograđenog voćnjaka,
pored djetelišta, okrenuo se prije nego što je ušao u kukuruze, na kućnim
vratima još se svjetli četvrtasti otvor, bez nje, usamljen đeram krivovrato visi
nad ravnicom, težak miris konoplje gusto ulazi u pluća, ne raduje ga večeras
ova mirna ravnica, prazna je i bez odjeka u njemu. Sinoć je dugo sjedio u
djetelini, trava je bila rosna kao da je kiša pala, i to sjedenje je neobično,
drugih noći nije običavao da sjedi, znao je da je smiješno i zaludno a opet se
dugo nije dizao, težak i razdešen, kao pred bolest. Nikad nije bolovao, nije to
bolest, a volio je da jest. Bilo bi lakše, znao bi šta je.
Je li stigla do kolibe? Sigurno je stigla, manje joj je trebalo nego njemu
do kukuruza, išao je polako, ne žureći kao ona. Kako zna da je žurila?
Unaprijed je osuđuje, podmeće joj ono što ne zna. I zašto? Toliko je puta išla, i
nije osluškivao njene korake kako se udaljavaju, nije mislio kako ide, sporo ili
brzo, nije u njenim očima zagledao trag razgovora i susreta. A sad je sve
postalo važno, o svemu je počeo da misli, vidio je na njoj promjenu, kao što se
vidi oblak na nebu. Oblak je težak, promjene krupne, na promjene koje su
mogle proći nije obraćao pažnju, samo bi ćutao i sklanjao se kao i svaki
pametan čovjek, kad bi se durila i rondala i šmrčala, a uveče bi rekao mirno,
kao djetetu: je li te prošlo?
A kako sad da pita: je li te prošlo? Smiješno je i pomisliti. To se ne pita
tako. Ne pita se nikako. Samo se čeka da prođe oluja, i onda se gleda šta je
ostalo.
Kako joj drago, rekao bi njegov otac. Širok joj svijet, otvoren put. Ne
goni je, ne pokazuje prstom na vrata, sigurna je i ne strahuje da će je otjerati,
pa nema šta da čuva. Suviše joj je lijepo bilo, eto to je, a čovjek je proklet,
dobar je samo kad mu je rđavo. Kako joj drago. Žena je kao mačka, ne veže se
za čovjeka, i ne treba žaliti ako ode.
Eto, ništa se nije završilo, ništa možda nije ni započelo, a on je presudio,
riješio sve, i ostao sam. Postupio je kao s mrtvacem, ožalio je, pokopao i,
začudo, nije mu teško. Oca je tako pokopao, volio ga i poštovao, a kad se
vratio kući s groblja, nije zaplakao i nikad više nije požalio. Sve što se desi,
desilo se, a živjeti se može svakako. Srećom, žena nije najvažnija u životu, nije
ružno s njom, potrebna je, navikneš se, i na živinče se navikneš a kamoli na
čeljade, ali nećeš umrijeti od žalosti ako je ne bude. Čovjek se zabavi
poslovima, brigom, ranim ustajanjem, kasnim lijeganjem, obiljem muka što su
nam uvijek vjerne, i za dva dana zaboravićeš i da je živjela ovdje. A ima i
drugih, ako ti dosadi da sam pereš košulje i da samotuješ. Žena uvijek ima
mnogo, pogotovu kad je rat, ostaju neudate i obudovjele, muškarci ginu dok
one čekaju, samo prstom da makneš doći će koju pozoveš. I još na ovakvo
imanje, na okupu, sve plodna oranica, kraj rijeke, na najvećoj suši od same
rose živi sve što posiješ.
Otkinuo je vrh sabljastog kukuruzova lista i osjetio vlagu na zelenoj
stabljici, prignuo glavu i pomirisao svilicu, mirisala je na svježinu i na hljeb.
Nije mu suša naškodila, to je zbog rijeke. U noći i ujutro rosa se obilato izliva
niz pera, kao niz oluk, i sve je mokro od blagodatne vlage što je vazduh
ispušta. A i bez toga se ova biljka uporno bori za vodu, pijući je dugim
žilicama iz zemlje, žedno isisavajući svaku kap koja joj je na dohvatu. Zato mu
je drag, poštovao je tu njegovu životnost i kočopernost: tako treba živjeti. Sam
je ličio na tu stabljiku sa jakim koljencima što se hrani iz neba i zemlje, i on se
svim žilama pripijao za zemlju, upijao se u nju, i uporno se držao u svim
životnim sušama, u ovoj ratnoj i u svakoj drugoj, sam svoj hranilac i branilac.
Postojao je svijet i on, ništa između njih, uvijek u suprotnosti, uvijek u
raskoraku. Svijet je bio protiv njega, smetao mu, i on se branio, priznajući ga
samo po nevoljama koje je morao da odbija. Nije ga razumijevao, izgledao je
gorak od mržnje, suviše uznemiren, toliko nesmiren da mu je to ličilo na
ludost što neprestano traje. Ne samo u ratu. Zato se odvajao koliko je mogao. I
nije bio sam, zemlja je bila s njim, i sve što je raslo iz nje, ove biljke i trave
nabrekle od sokova, smirene i dobre. Nikad mu nisu zlo željele, nikad nisu po
svojoj želji otišle od njega, nikad ga nisu izdavale dok su mogle da žive. Samo
ljudi izdaju. Svijet izdaje.
I ona je svijet. Nije zavoljela ovu zemlju ni ovo rastinje koje cvjeta i plodi
se za nas.
I ona je svijet. Suviše luda, suviše nesmirena, nesigurna na tlu što je
moglo da bude njeno, a ona ga neće. Ko će razumjeti nerazumnike? Jer ova
nije hrana, ni vlasništvo da budeš imućniji od drugog, ni odbrana od potucanja
po tuđem svijetu, već mir, sigurnost, odbranjenost, puno srce zbog ovog
bujanja, potpuno srastanje s ovim žilicama, s ovim perima, s obilatim
krunicama, sa sokovima što kolaju kroz milijarde cjevčica, s ovim čudom što
ga prstima iščeprkavaš iz zemlje, ti, sijač sjemena i svjedok rastenja,
čudotvorac i korisnik, neodvojivo upleten u neprestano kolo oplođavanja,
življenja, zrenja, štedrog davanja, neumiješan u smrt, neizbezumljen ludilom
trčanja za onim što se ne može uhvatiti, sačuvan ovim mirom, sam svoj,
zaštićen kišom i suncem, zavisan samo od zemlje što se ne štedi i ne žali.
Ona to ne zna, ona gleda mimo mene, nekud u daljinu gdje nisam ja, ni
ova zemlja. Ni ova sigurnost. Ko bi znao zašto ona ne voli sigurnost. Zar
čovjek nije stvoren za mir? A ovdje je mir. Sve što je izvan dohvata naše ruke,
sve što nije potpuno naše, s čim nismo srasli tako da postane isto što i mi, to je
tuđe, ničije, ne štiti. To je kao vjetar, ništa, nemaš na čemu da stojiš, nizašto se
ne držiš, ništa te ne drži, oči su ti prazne, srce ti je pusto, ostaje samo nemir.
Šteta što to ne znaš. A možda i znaš, ali nije dovoljno samo znati. Treba
zavoljeti mir, a ti to ne možeš. Ti si kao i ostali svijet, ti si svijet, otkinula si se,
ludost te uhvatila i baca te u naručje svakoj nevolji. Čak i kad znaš da je
nevolja neizbježna. U tome je zlo, tvoje i svijeta kojem pripadaš.
Zašumjelo je dugo lelujavo lišće što je pošlo u visinu pa se opet okrenulo
prema zemlji, resice vršike su počele da se njišu, tih večernji vjetar je prolazio
kukuruzištem. On se smiješio tom šumu i laganom kretanju što ga je
podsjećalo na sebe.
Zašao je u tu goru, do ramena mu je, biće i preko glave, ne razmiče
rukama zelene vitke sablje, osjeća kako ga lagano obavijaju, klize niz njega,
drugog bi posjekle oštrim rubovima, njegovoj koži ne mogu ništa. Podavao se
tom prisnom dodiru, zaboravljajući sve izvan ove guste svježine što ga je
zapahnjivala sobom, nikad nije bio tako svoj, toliko slobodan kao u ovim
trenucima kad je bio sam na svojim njivama, u ovoj poplavi rastinja što je
bujalo po njegovoj volji, nepodivljalo zbog njegove ruke, podvrgnuto redu
koji je on određivao i koristio. I on mu je podvrgnut, kao i biljke, samo je
trajao duže, i radovao se što se sve ovo pred njim obnavlja bez prekida, jer to
je život, i tako mora, uvijek i oduvijek, kao i njegov otac, kao i očev otac, a on
se jedva izdvajao iz tog čudnog lanca trajanja što se gubio u mraku godina, iz
tog nastavljanja kome smrt ne smeta. Kao biljki. Ova stabljika će uginuti, ali će
dogodine na njenom mjestu mahati perima i mirisati druga, ista ovakva, i smrti
nema. Nije smišljao do kraja misao o obnavljanju i trajanju, ona je postojala u
njemu kao istina o kojoj se ne misli. Sav je bio od ovoga svijeta, njegova
misao se zaustavljala na onome što ga je okružavalo, što mu je koristilo i
prijetilo, ali je iznad toga u njemu živio jak osjećaj vezanosti za ova prosta
kretanja, vidljiva i jasna a opet duboka i nerazumljiva. Ponekad mu se činilo da
je vidio oca umjesto sebe kako polako korača ovim poljima, a nije ga plašila
ta čudna misao, jer i on je klas ovogodišnji mjesto lanjskog, a vječna je samo
zemlja i život što ga ona rađa.
A opet, i to je najčudnije od svega, svako će u tom nizanju i smjenjivanju,
u tom kratkom svom prolasku, kad na njega dođe red, ponijeti svoju vlastitu
muku, i misliće da je samo njega zadesila, da samo njega bije led, da njegovu
nevolju nije niko prepatio. A sve se već dešavalo, i opet je teško kad se desi
nekome. Svako od nas uvijek proživi što i svi prije nas, i ničiji udes nije
pouka, ničija muka utjeha. Ni na što se čovjek ne navikava zato što su to mnogi
doživjeli prije njega. Uvijek je bilo rata, otkako svijet postoji, a ljudima je
uvijek nanovo teško. Uvijek se dešavalo da je čovjeka stizala nesreća, i nikad
se niko ne utješi mišlju: nisam sam, i nisam prvi ni posljednji.
Sad je kod njega. Jesu li u kolibi ili napolju pod drvetom? Noć je svijetla i
topla od mjesečine. I pogodna za sve, za odmor, za tugovanje, za grijeh, za zlo.
Prošao je pored pšenice i sjeo u sjenu drveta. U ruci mu je pšenični klas,
bodlje su oštre i suhe, zrnevlje ispada iz tankih ljuspica. Među prstima osjeća
da sazrijeva, izgubilo je mekoću i vodenost, jedra, puni se brašnom. Pod
zubom se opna opire, stvrdnula je, a slatkasti skrob se lijepi za nepce. Biće
zrelo za petnaestak dana, pa i deset je dosta.
Hoće li ona ostati do jeseni? Pomogla bi mu da požanje i lopatama ovrše
ono što misli da sakrije. Bar četvrtinu će odvojiti, da niko ne vidi, i da ni s kim
ne dijeli. Krašće od svoga, radiće po noći bez mjesečine. Skloniće makar tri
kvintala, ne, to je malo, barem šest, rat još traje, i ko zna dokle, a on nema
kome pružiti ruku, niti hoće da ostane bez hrane i sjemena, a rat nije njegov.
Daće od onog što ostane, što ne sakrije, daće koliko mora i koliko uzmu, ni
zrno više. Da li će ostati dotle? Ako ne ostane, biće mu teško, moraće da uradi
sam, nikoga ne može pozvati da mu pomogne, neće da se otkriva, kome bi
smio da povjeruje? Bazu mora proširiti, ne može bez nje, neko mora zemlju
prihvatiti, a nikog tuđeg neće da dovede. Ona neće reći, i kad bi otišla ne bi
rekla. Nesrećna je i na svoju ruku, ali u tome je od reda. Dobro bi bilo da
ostane do Mitrova, a poslije kako joj volja. Ni rođenom bratu ne smije kazati,
njemu najmanje, on bi mu odnio i posljednje zrno, a njemu je već sad žao i
ovoga što će morati da odvoji. Svejedno ko će uzeti, to mu nije mnogo stalo,
nije pravio velike razlike među ovima što ratuju, uzimaju svi, u tami su
jednaki, jedni s batinama i sa psovkom, drugi s priznanicom i lijepim riječima.
On bi volio da budu batine i psovke samo da ne uzimaju.
Onda mu se i šest kvintala učinilo malo. Ali kako bi mogao više? Nisu ni
oni ludi, a odale bi ga komšije, ili bi spavao nemirno bojeći se da će ga odati.
Ne smije da odvoji više od šest kvintala, odbornici bi poznali, poznaće i
ovako, ocijenili su žito sigurno već na klasu, ali toliko će skloniti pa neka
sumnjaju koliko hoće. Ne uzima tuđe već svoje, a da svako da koliko će on
dati, a daće, šta mu drugo ostaje, ne bi im više ni trebalo.
Samo ako ona ode, neće mu biti lako. Doduše, neće mu biti lako ni ako
ostane. A možda će je i otjerati kad posvršava sve poslove, da presiječe sumnju
i muku osjećanja, mogla bi mu otrovati život. Moraće to učiniti prije kiša, jer
kad nastane kasna jesen, kad zamiriše zima, sa susnježicama i vjetrinama, s
ranim mrakom i dugim noćima, teško bi se odlučio da ostane sam.
Bože gospode, kako je teško riješiti i najjednostavniju stvar na svijetu.
Ustao je i pošao iz sjene na mjesečinu, i tako se izložio i otkrio čovjeku
što je išao rubom šume, naoružan, ne bi izašao ispod drveta da ga je vidio
ranije, nikako nije mogao da se navikne na susrete s naoružanim ljudima u
noći. Sad je morao da ga čeka, ma ko da je.
Čovjek je išao ne žureći, kuda će? upravio je baš ovamo, vidio ga i pošao
prema njemu, hramao je, nagnut na jednu stranu, poznao je brata i bilo mu
lakše, nije morao da se boji. Bolje i on nego neko drugi. Upitaće se?
progovoriće riječ-dvije, samo da se ne ćuti, i svak na svoju stranu, kao uvijek.
Čudo kako brat može biti stranac kao i ostali ljudi, nikoga više nema a ni njega
nema. I brat sigurno tako misli, susretnu se kad im se putevi slučajno i rijetko
ukrste, i raziđu se s olakšanjem. Jedva se već sjeća kako su se nekad
dogovarali o poslovima, to više nije onaj čovjek, onoga je nesreća ubila i
ostao je samo njegov lik, ovaj misli samo na osvetu i ne bi ni živio da ne nosi
pušku, teško njemu kad se svrši rat, umrijeće još jednom, od tišine.
Gdje je bio? Je li tražio ubice da i on to bude?
- Gdje si bio?
To je mirnodopska navika: kako si? šta radiš? kuda si pošao? To sad ne
treba pitati, izgleda da se rugaš, ili da ispituješ ono što te se ne tiče i što ne
treba da znaš. Odgovoriće šta bilo, tek da usta otvori, ili će se naljutiti i
začuditi, uvijek čovjek pogriješi kad govori. Ali brat se nije naljutio ni
začudio, i nije odgovorio šta bilo.
- Bio sam na zgarištu - rekao je ne bojeći se da to kaže.
Nikad o tome nije govorio, niti je išao tamo, sad govori, i glas mu nije
mrk ni surov, drukčije zvuči, ljudskije, prepoznaje ga od nekad, šta se to
dogodilo? Odjednom mu je postao bliži, gotovo kao prije rata, samo zbog
ovog tihog smekšanog glasa.
- Zašto si išao tamo?
- Put me nanio.
- Biće ti teško.
- Lakše mi je. Kao da sam ih vidio, makar i mrtve.
- Hvala bogu. Dosta je i vremena prošlo.
- Trebalo bi podići neki znak.
- Poslije rata. I ja sam mislio o tome, nisam htio da ti pominjem.
- Ko živ ko mrtav poslije rata. Za grobove im se ne zna, neka bar znak
ostane.
- Hoćeš li da stavimo krst? Od kamena.
- Svejedno. Samo da se ispišu imena. »Pogiboše od zločinačke fašističke
ruke.«
- Vidjećemo to poslije. Poručiću po majstora, nema posla, svi stavljaju
drvene krstače, ili ništa.
- Drago mi je što sam te sreo. Zbog ovog, i zbog drugih stvari.
- Da sjednemo?
- Neću. Poslije teško ustanem.
- Zbog kakvih stvari?
- Htio bih da usvojim jedno siroče.
- Kakvo siroče?
- Ima ih dosta.
Kao da je leden vjetar dunuo i presjekao mu dah, skočanjio ga. Da je
rekao da dovodi ciganku iz čerge, da prodaje svoj dio imanja, da oprašta
ubicama, sve bi ga to manje iznenadilo i oneraspoložilo. Ćutao je ne znajući
šta da kaže ni kako da odbije. Eto ti smekšan glas, eto šta se dogodilo. Kamo
sreće da se samo pozdravio i prošao, čim zastaneš, čim progovoriš s ljudima,
nadaj se nevolji.
- A što će ti to siroče?
- Neka ostane neko moj.
- Ne može biti tvoj. Tuđa kost ostaje tuđa.
- Nije tuđa ako ga usvojim.
- Što se ne oženiš?
- Neću da se oženim.
Glas mu je opet postao rezak i oštar, to je on pravi, sadašnji, neugodan, i
opasan, žalio je kao niko, ubijajući, a eto hoće i da voli kao niko, protiv
svakoga. Ni njega zemlja više ne drži, zato i čini ludosti, spasava se od tuge, a
poslije, kad vidi da mu tuđe dijete ne može zamijeniti nestale, šta će onda s
njim? Ali ne smije tako da mu kaže, lice mu se natuštilo, stegnulo u kvrgu, ne
trpi da ga iko ubjeđuje.
- Misliš da živi u mojoj kući?
- Ne mislim više. Lud sam i što te pitam, primiće drugi, moje njive ga
mogu izdržavati.
- Zašto se ljutiš? Treba da pitam Ljubu, ona bi se brinula o djetetu.
Ništa nije rekao, okrenuo se i hramajući otišao stazom prema selu.
A on je zapalio lulu i tvrdim prstom dugo gnječio crveni žar, ne
osjećajući vrelinu vatre, na rukama mu je rožnati oklop. I ne samo na rukama.
Četrdeseta se već približuje, i on se više ne uzbuđuje kao u mladosti. Sve ima
svoju vrijednost i težinu, ni manju ni veću nego što je ima, a nama izgledaju
različite. Jedne nevolje vrijeme čini lakšim, druge težim. Mi se mijenjamo,
svijet ostaje. Žar više ne prožiže kao nekad. Ni kad padne na dušu. Hladimo se,
studen se javlja, kao u jesen, i gledamo da budemo uz ono što je stalno i što ne
izdaje. Sve dok ne dođe kraj i konačna izdaja. Ali to nije u njegovoj ruci i ne
tiče ga se, doći će drugi na njegovo mjesto. Tako je uvijek mislio, primajući
kao neophodnost sve što je prirodno, ali ga je brat podsjetio na muku od koje
je bježao, koju je oturao od sebe odgađajući da joj pogleda u lice, a on kao da
ga je držao za vrat i prisilio da je sagleda svu. A njegova muka nije bila u tom
hodu neminovnosti, u tom neizbježnom krugu dešavanja gdje je pobuna
besmislena. Bila je sasvim lična i sasvim neprirodna, lična jer se ticala samo
njega a neprirodna jer je rušila prirodan tok stvari, prekidala lanac trajanja,
ukidajući potpuno njega samog, on nema kome da prenese iskustvo izbavljeno
iz tame dalekih pasova, ni to neće ostati iza njega.
Sve do tog mjesta u svojim mislima kretao se poznatim putem, znao je
pravac i sve prelaze. A kad se odjednom obreo na mjestu koje nije poznavao,
sa raskršća neriješenosti vodilo je bezbroj staza, a sigurno nisu sve dobre.
Ko će doći na ova plodna polja poslije njega? čije će ruke bacati sjemenje
u zemlju i brati plodove? Ko će nastaviti život na ovoj ravnici? Mislio je da će
se on produžiti, da će njegovo dijete nastaviti lanac, kao što se nastavlja ovo
žito. Računao sam, brat će poginuti ili otići u grad, sigurno će biti oficir ako
kojim čudom i srećom ostane živ, i sva će zemlja ostati meni, a eto, on mi nudi
siroče, stranca, tuđu krv. Koliko li smo različiti iako smo braća, koliko nas je
rat urazličio, ja sam želio da neko ko je od mene otpao ostane ovdje gdje sam
ja život proveo, da budem u njemu na ovoj zemlji, on hoće samo da ima koga
da voli, da svoju žalost zamijeni. I šta sad? Ne uzmi to derište, ode zemlja,
uzmi - ostaće i na mojoj, jer svoga nemam. Džaba, to će, izgleda, presuditi i
Ljubi, nije za mene ni po čemu, i nerotka je, štetila se sigurno u gradu, otjeraću
je i dovesti drugu. Ako mognem.
Ako mogne, jer i u ovoj nevolji kojom ga je otrovao brat, neprestano
misli na nju i na onog žgebavog mladića, šta je našla na njemu onakvom
nikakvom, ubio je bog, a može biti da je okrivljuje nizašto.
Sve mu je spleteno večeras, ne uspijeva ništa da razmisli, da domisli, da
smiri, i sve ostavlja da se gomila neriješeno, osjećajući se nemoćan prvi put u
životu. Nije teškoća u onome što se dešava, već što ne može ni da se pomiri ni
da što izmijeni.
Vraćao se niz polje težak i umoran, mjesec mu je iza leđa, išao je za
svojom sjenkom prostrtom po zemlji, kao da je neko nestvaran vodio njega
praznog.
Po navici, i ne misleći, išao je prema kući. A da je mogao da se sabere i
odluči, možda bi se uputio na drugu stranu.
7.
Lake sjenke jošikina lišća lelujale su po njoj u blagim titrajima, izgleda
uzdrhtala i nesigurna, kao da se njiše i treperi na širokom blijedom nebu. Oko
njih rijetki cvrčci i tiho šuškanje noćnog života u močvari, čuje ga jače nego
prije nje, jer je tišina, ništa nije rekla, ne gleda ga. Na polasku je a tek je došla,
lakunoć i dobroveče reći će zajedno, ako išta progovori.
- Hoćeš da sjedneš?
- Neću.
- Dobro veče.
- Zar nisam rekla?
- Neraspoložena si, izgleda.
- Ljuta? Nisam ljuta.
- Jesi li se svađala s nekim?
- Zašto bih se svađala?
- Pa dobro, šta je?
- Ništa.
- Jest nešto.
- Za tebe je ništa. I ne tiče te se.
- To je već bolje, više ličiš na sebe.
- A na koga treba da ličim?
- Sjedi malo.
- Idem.
- Zar me nećeš previti?
- Možeš i sam. Zavoji su u korpi.
- Zašto onda stojiš tako?
- Sviđa mi se pa stojim.
- Teško meni s tobom.
Nije htjela čak ni da se svađa, pustila je da njena riječ ne bude posljednja,
to za nju nije dobar znak. Ništa ne odgovorivši pošla je stazom, pa se okrenula:
naslonjen na lakat desne ruke on je smotavao rasute zavoje. Vratila se.
- Baš si šeprtlja. Samo što si uzeo u ruke, napravio si krš.
- Gledao sam za tobom.
- Daj da te previjem.
- Čudna si večeras.
- Šta bi htio? Da ti dubim na trepavicama?
To je donijela iz grada, seljaci tako ne govore.
- Molim te, ne ljuti se. Nisam navikao da te vidim takvu.
- Mnogo mi je žao. Skini se.
Skinuo se s mukom, teško mu je bilo da savija noge, grčio se i više nego
što je morao da pokaže koliko ga boli i koliko je nepravedna, ali ona to nije
vidjela, ili je osjetila da pretjeruje, klečala je pred njim namršteno odsutna,
nestrpljvo čekajući da bez volje obavi mučan posao.
Trudeći se da ga gotovo i ne dotiče, skinula je stari zavoj i stavila novi,
jedva i gledajući u ranjeno mjesto. Odakle ovo ustručavanje i obzir što joj
sputava ruke?
- Kako izgleda rana?
- Vidiš da zarasta.
- Još petnaest dana najviše.
- Okreni se na drugu stranu.
Mučno je ovo njeno izbjegavanje dodira, ovo brzo odmicanje prstiju i
pogled u stranu, ova šutnja, pa je sve izgledalo neprilično, navikao se bio da
ga dotiče bez zazora, čineći to lako i prirodno, bez ikakve nelagodnosti, pa je i
njega oslobađala stida. Sad mu je odjednom postala neugodna i ova
razgolićenost, i ovo pažljivo pipkanje, i njena blizina, osjetio je kako crveni,
sreća što je noć i što ne gleda u njega.
- Neka, sam ću.
- Ostavi sad, gotovo je.
Stidio se da je pogleda, kao da su učinili nešto ružno. Nije mu pomogla da
se obuče, a i on je više volio da se muči nego da osjeća pored sebe njeno
ugrijano puno tijelo i da udiše njen začudo čist miris. Krivo mu je bilo što se
žurila, a sad je želio da ode. Na čudne je ljude naišao. Nisu valjda svi takvi?
Ova žena je ćudljiva, vječiti april, vesela je pa tmurna, pričljiva pa malorjeka,
svakog jutra ustaje i na lijevu i na desnu nogu pa je ne određuje dan već
trenutak, slučajno je ovdje, kivna kad se sjeti da je mogla biti na drugom
mjestu, razdragana kad pomisli da će biti. Obična je samo kad zaboravi. Tad je
i on najmirniji, ličila je na sestru što se udala na selo, mirisala je na jevtin
sapun, ruke su joj crvene i grube, s crnim ostacima zemlje ispod nokata, sitna a
puna, gojna pomalo, neopasna, s njim se ophodila s podsmješljivom toplinom,
miješajući gradske riječi i seljačke psovke, prala ga i njegovala predano, a
onda se utišavala i smirivala, toliko se mijenjajući da je malo šta ostajalo od
one okretne govorljive seljanke. Bivala je manja, mlađa, nesigurnija, nimalo
sebi slična, baveći se oko njega ranjenog znala je sve što je trebalo znati,
poslije se povlačila i sve čekala od njega: sestra udata na selo htjela je da čuje
štogod o gradu i porodici. S čuđenjem je primjećivao kako se ona unosi u
njegovu priču, ma kakva bila, ma o čemu govorio, s čuđenjem jer se nije ticala
nje, nikakve veze s njom nije imala, njihovi putevi su bili toliko različiti da je
nije mogla podsjetiti ni na što. A činilo se da je to lično njeno, kao da je o njoj
govorio. Oči, malo teške i umorne, sjale bi življe, ne puštajući iz vida ni njega
ni njegove riječi, kao da je pažljivo pratila njihovu povorku, a opet odsutna,
zagledana u nešto što nije ni on ni njegova priča ni ovo mjesto, sklupčana pred
njim, utišana, obuhvativši koljena nabreklim rukama, ili sklonjena u sjenu
drveta, ostavljajući njega na svjetlu mjesečine, slušala je ne dišući, stvarno
utišavajući dah, a kad bi zastajao, stanke su izgledale mučne i opasne, a njen
pijano tih glas bi ga podsticao da ne prekida čaroliju. To slušanje puno učešća,
to njeno nepokretno sjedenje i upijanje, godilo mu je prvih dana, laskala mu je
ta pažnja i moć koju je stekao nad njom, a onda se zamislio i neveselo shvatio
da je on samo sredstvo, da u njoj nešto namiruje i oživljava. Njegova
zapažanja su bila oštra i duhovita, začudo tačna u mnogo čemu, ili su izgledala
tačna zbog njegove rane gradske zrelosti i visprenosti, ali je njegovo iskustvo
bilo suviše maleno da bi se mogao snaći u tajnama koje krije ljudska misao. Pa
ipak je osjetio da nema razloga da bude naročito ponosan na svoje pričanje,
ono je bilo hašiš, nadoknada, sjećanje, osveta zbog muža koji ćuti, zbog
čovjeka koga je voljela, zbog pažnje koju je izazivala jer se osjećala
zapostavljena, zbog mržnje i zavisti koju od nje nisu krili a ona obilato vraćala
svakome, zbog njegove gradske rečenice što je drukčije zvonila i mirisala
nego tvrdi seljački govor, zbog grada što se najčešće javljao u tim pričama, jer
je neprestano mislila na grad kao što je u gradu neprestano mislila na selo,
razapeta, bogzna zašto joj je sve bilo potrebno to govorenje, pa čeka, neka joj
bude, nije se ljutio, čak je počeo i više da se trudi, ali je tada primijetio da je
pričanje postalo kruto i suho, usiljeno nametljivo, ni on više nije u njemu
uživao, ubio ga je namjerom. I koliko god nastajao, nije više uspijevao da mu
vrati svježinu i neposrednost, baš zato što je nastojao, samo srećom, ona nije
zapažala promjenu, ili joj nije bilo važno, pa joj ga i dalje davao kao lijek.
Osjećao se jačim od nje, nije sam ni raspamećen, sigurnost joj je prividna, ne
priznaje rat, odriče ga ravnodušnošću, a rat je drži zarobljenu ovdje gdje ne bi
željela da bude, ne voli muža a nema kud, i sjetila se čovjeka iz grada od koga
je otišla, možda ga nije ni voljela, možda ga je zavoljela kao zamišljeno
rješenje, da ima čemu da se nada, svakom drugom bi teško zamjerio što u
ovakvo vrijeme misli samo na sebe, ali kod nje je nekako drukčije, jednom se
iskopala i ne može više da se zaustavi, dosad je uvijek odlazila, i sad hoće da
ode, stalno misli da je sreća na drugom mjestu, šteta što ne može da nađe
stanište i da nešto zavoli, ne bi je mučila neistrošena ljubav. A možda je u
svemu najcrnje što se pouzdavala u mrtva čovjeka da je izbavi, kao da tone u
živom blatu i doziva, čekajući nekog ko ne postoji. I on je podržava u tome,
nema snage da kaže, u iskušenju je samo kad je zla, trebalo bi reći, zdrava je,
živi joj se, našla bi nešto što nije mogla. Sjetio se njenog djevera.
- Dolazio mi je komandir.
- Ne dolazi često. Šta je htio?
- Iznenadio me, hoće da usvoji neko siroče, roditelji mu pobijeni, molio
me da ga uzmeš.
Iznenadio ga zaista, i taj čovjek je tražio rješenje. Došao je razblaženo
tmuran, svadljiv u početku, kao da se unaprijed branio od prigovora, i
smekšao kad je vidio da se mladić oduševio. U odredu ima jedno dijete,
sedam-osam godina najviše, našli ga borci samog u živici pored popaljenog
sela, sve mu pobijeno, nikog više nema, već se naviklo i progovorilo,
zaboraviće šta je bilo i zavoljeće onog ko ga prihvati, on bi ga uzeo, govoriće
s bratom, a mladić neka zamoli snaju, uzalud je ako ga ne prihvate od srca,
malome je potrebno da ga neko voli a ne samo da ga hrani, zdrav je i lijep, liči
na njegova sina, sigurno mu svako dijete liči na mrtvog sina. Stalo mu je da se
to dobro i brzo svrši, čak je i podmićivao mladića, nudio mu, kad ozdravi, da
ostane u terenskoj četi, izgleda da se sprema neprijateljska ofanziva, pa i zato
bi htio da dijete smjesti što prije.
A žena je upitala, kao da je to najvažnije:
- Zašto ti da me moliš?
- Zar je to važno?
- Nije važno. Ali zašto baš ti?
Nije znao zašto baš on, nije mu palo na um da se to upita, mislio je na
promjenu u tom čovjeku i na njegovu želju da se veže za to siroče, da bi se
odbranio od žalosti i praznine, a ne bi znao ni da se upitao, tek sad mu se
učinilo čudno.
Žena se nasmijala.
- Znaš li zašto te molio da mi to kažeš? Zato što misli da među nama ima
nešto, pa ću te poslušati prije nego drugog.
- Kako možeš tako da govoriš?
- A šta se ti čudiš toliko?
- Snaja si mu zaboga, žena njegova rođenog brata.
- Briga njega za snaju i za brata, htio bi da nam uvali to dijete, sve mu
ostalo svejedno. Svako misli na sebe.
- Kao ti.
- Kao ja, kao svako.
- Nije istina.
- Osim vas, znam.
- Što se cerekaš kog đavola. Ako je tako mislio, onda mogu i drugi
pomisliti. I tvoj muž.
- Zašto ne bi mogao?
- I svejedno ti?
- Crkoh od muke.
- Tri dana dolazi i bulji u mene. Gleda i ćuti.
- Čudim se. Obično je vrlo razgovoran.
- Šta hoće od mene?
- Da neće da te ubije?
- Mnogo si duhovita.
- Šta je to?
- Nemoguća.
- Jesam li te uplašila? Ne boj se, ni do koga njemu nije stalo, pa ni do
mene, hvala bogu. A za ubijanje je kadar koliko i ti za grijeh.
- Samo se ti rugaj.
- Ne rugam se.
Ovako se on šalio sa mladićem što je poginuo, plašio ga je strašnim
seljakom kad su prelazili preko rijeke u čamcu, sad mu se šala vraća, tako i
treba, pravo je.
- Jesi li imao djevojku?
- Naravno da sam imao.
- Jesi li spavao s njom?
- Jesam.
- Lažeš.
- Sve ti znaš.
- Lako je znati. Odmah se vidi.
- Po čemu se vidi?
Opet se nasmijala.
Okrenuo se na bok i uhvatio je za ruke, još je čučala pred njim, nije ih
otela.
- Po čemu se vidi?
- E baš si dijete.
- Dvadeset mi je godina. Na selu bih već imao djecu. A u gradu, se
drukčije živi.
- Stidiš se što si čist? Hoćeš mi pustiti ruke? Moram da idem.
Osjećao se jadno, htio je da joj pomogne, da bude savjetnik i zaštitnik, a
ona mu namirisala mlijeko oko usta. Želio je da ode, neka ide što prije, nije
volio da se osjeća neugodno ni pred kim, zaista se stidio što je balav, ona kaže
čist, kako je samo osjetila? a krivo mu je i što je lagao, i ne toliko što je lagao
već što je ona to primijetila. Samo da ode, da on ostane sam sa svojim glupim
stidom i ranjenim muškim ponosom, smiješno, sedamnaest mu je godina bilo
kad je otišao u rat, šta mu je trebalo da se hvali iskustvom, gdje je mogao da
ga stekne, u zasjedama, marševima, borbama? Budala uvijek misli da su ostali
ljudi budale.
Ali kao za inat, žena je sjela, da je želio da ostane otišla bi, uvijek će
učiniti ono što ne očekuješ.
Najviše se bojao kad je takva, svojeglava, podrugljiva, izazovna, kad joj
niko nije potreban, kad je nabijena zloćom, kao strujom, pogled joj varničav, i
riječi, neprijatelj svakome, i sebi, puna snage što je muči i zrači uprazno. Tad
je i njega obuzimao nemir, javljala se ona sablasna kretnja mrtvog vojnika, i
želja da je ponovi, i ustručavanje da to učini, zbog nje, i želja da učini, i
ustručavanje da učini, zbog njega, ruke su polazile i zastajale, dršćući i ne
mičući se, i ne samo taj pokret, deset ruku je raslo iz njega, a ona je čekala,
nije ničija, zavoljeće onog ko joj pruži željne ruke, ona mora znati da se zbog
nje osjećao kriv pred njenim mužem, bojao se da mu ne pročita misao u
očima, ona sigurno zna da je sa čežnjom gledao u mrak očekujući je, svako je
to znao osim nje, mora joj reći, je li ovako teško sve što se mora?
- Drago mi je što nisi odmah otišla.
Da li svi ljudi počinju razgovore okolišeći, tražeći mekšu crtu na tuđem
licu i odobrovoljenost u očima? On nije našao, nije pomogla da mu riječi ne
budu teret. Požurila je da mu stane na put:
- Na muci sam danas.
- Htio bih nešto da ti kažem.
- Nemoj ništa da mi kažeš. Na velikoj sam muci danas.
- Nećeš me zadržati.
- Poslala sam poruku u grad.
Pretekla ga je. To se nije moglo prečuti, sve njegovo nije više imalo
značaja za nju, uzalud je dosad ćutao pokušavajući da je poštedi, mislio je da
neće biti s njom kad jednom sazna, a eto uskoro će biti svjedok, i više se ništa
nije moglo spriječiti, ostalo je samo da se čeka.
- Zašto si to učinila?
- Po trgovcu sam poslala poruku u grad. Vratiće se u srijedu.
- O ludo jedna. Bolje je bilo da misliš nego da tražiš, bolje je bilo da
čekaš.
- Činim li kome zlo?
- Šta ćeš ako vijesti budu rđave?
Znala je šta je htio da joj kaže, zato je požurila da mu ispriča o trgovcu i
gradu, da ga spriječi, utrkivali su se govoreći svako svoje, ali ona je bila brža,
dobro računajući da će on ućutati kad čuje njenu ludost, ona nije mislila da je
ludost, čudo kako neko može da bude lud i pametan istovremeno, pronicljiva
je i nimalo naivna, a vjerovala je u čudo, ili se namjerno zavaravala jednom
mogućnošću stvarnom koliko i svaka želja, kriva i prevarena ne zato što nije
znala, već što je uporno zaboravljala i zapostavljala logiku i vjerovatnost,
moguću i normalnu uvrijeđenost čovjeka koga je napustila, godine što su
prošle, rat u kome ništa nije sigurno, pa dobro sve to, ali zašto nije ostala u toj
magli, ako joj je zbog nečeg bila potrebna? Šta će biti kad sazna istinu? Dosad
je sve bilo odgođeno na neodređeno vrijeme, a sad je život na bijelom hljebu
skraćen na časove. Trebalo je da joj kaže dok se nije saživio s njenom
praznom nadom, kao sa podmuklom bolešću što se ne vidi pa se zaboravi, sad
je kasno, kako bi objasnio što je ćutao, zamrzila bi ga, zamrziće svakoga ko
joj prvi kaže, ne može ni zato što bi bilo ružno, izgledalo bi da hoće da se
nametne, da je okrene sebi dok je zaprepaštena, ostaje mu samo da čeka da još
jednom umre taj čovjek što ga se nije ticao pa da ga ožali s njom, samo se
njemu može potužiti, drugi bi je osuđivali ili se čudili, neće joj biti lako, ta
misao je u njoj uhvatila suviše dubok korijen, biće joj potrebna utjeha, ako ga
bude čula, ako je saznanje ne ubije. Sad još može da ne govori o tome.
- Jesi li znala šta sam htio da ti kažem?
- Kako ne bih znala.
- Kako si znala?
Smijući se, objasnila je njegovu usplahirenost slikovitim i toliko
slobodnim upoređenjem, da ga ni vojnici nisu često upotrebljavali. Zazvonilo
je od sočnosti izraza, zamirisalo na rodnu zemlju. Tako je najbolje, maločas je
sve izgledalo turobno, sad je lakše, zdrava je, preboljeće, prežaliće, samo ću
joj ja ostati, povešću je sa sobom u odred kad ozdravim, ili ću se javiti u
terensku četu da budem blizu nje, najljepša je ljubav vojnička, to sam negdje
pročitao ili sam sad izmislio, zaštitiću je od žalosti, ona to još ne zna, gleda me
saučesno, žali, misli da je bogatija od mene, još je sebična, tješi me, može da
me uzme za ruku, ne boji se, zaštićena mišlju o drugom, može da me poljubi u
obraz, bez strasti, kao sestra.
- Za moju sreću - kaže. - Za ovo što čekam.
A ja sam mislio:
Za tvoju sreću, ne za ovo što čekaš.
I uzbuđeno je poljubio u usta, riješen i usplahiren.
Pogledala me začuđeno, nije se desilo ni ono što sam želio, ni ono čega
sam se bojao, mirno je ustala i bez riječi se uputila barskom stazom.
8.
Čim je ustala, sjetila se mladića. Vidiš ti muke, mislila je. Danima već
primjećuje da je gleda drukčije, da je željno sačekuje i tmurno ispraća, a ne
usuđuje se da išta kaže, ranije nije ni pomišljala da bi i to moglo biti, a trebalo
je da pomisli, mlad je, u njenu strinu bi se zaljubio onako štrkljastu i uštavljenu
da je samo nju od žena viđao, i nikakvo čudo nije, sad mu je vrijeme za ljubav,
da nije rat, dosad bi se nazaljubljivao, a ovako je morao da bude ranjen pa da
mu se to desi. Ništa ga ne krivi, da je pokvarenjak lako bi s njim svidjela
račune, s ovim ne zna šta će, sinoć je htjela samo da mu večeru odnese i da
odmah ode, ali joj bilo žao da ga tako grubo ostavi, pa je ostala i izmislila
priču o trgovcu i o poruci, o trgovcu doduše nije ništa izmislila, otišao je u
grad, ali poruku nije poslala, nije htjela. I ranije je s njim o tome govorila,
bivalo joj teško pa govorila, ništa nije lagala, a sinoć je lagala, neka misli
kako ona voli drugog i željno čeka odgovor, i srijedu je čak pomenula, da
izgleda istinitije. Prestaće da mu ide, moraće tako, da ne dovodi u nepriliku i
njega i sebe, biće joj žao, navikla se da mu odlazi i da sluša njegovo pričanje,
od one prve noći liči na Srećkovo, samo je ljepše, ali šta može, ne smije više,
ni zbog sebe ne smije, sve misliš, ništa, ništa, a kad se desi, đavo će biti kriv,
vidjela je ona sinoć, dobro da je imala snage da ustane, jer bi se sad pojela od
muke i kajanja.
Misleći o tome, ljevoruko je poslovala po kući, razbila čašu, samo je još
jedna ostala, kažu da je sreća kad se staklo razbije, a opet se ljutila, psovala
svoje bangave ruke i sve radila kako ne treba. Negdje daleko su se čuli topovi i
bacači, pa je izašla da upita Jovana gdje bi to moglo da bude. Jovan je pred
ambarom poklepavao srp, čelik je ciktavo zvonio, izgleda da od te zaglušne
kipnjave ništa nije čuo, a kad je vidio kako ona osluškuje, prestao je da udara
po srpu i digao glavu. Držao je čekić pred sobom, kao da njime sluša, i nije
baš izgledao pametno.
- Čuje se nešto.
- Dosta od tebe i toliko - Rekla je.
On je uvijek kriv za sve.
Onda je dotrčao vojnik i vazdan objašnjavao, zato što mu se žurilo, da im
je komandir poručio da se sklone, idu Švabe s kamionima, izgleda da će ovuda
samo proći, borbe se vode kod Gajeva, i rekao je komandir da jave u selo, on,
to vojnik, mora u četu, pokušaće da ih zadrže koliko mogu, i otišao ne čuvši
kako je ona opsovala i Švabe i komandira, đavola bi on njima javljao da se
sklone, već mu je stalo da odbornici iz sela izvuku stražnjice, a što se tiče
Švaba i tog zadržavanja bolje da ih ne diraju, ako ih ne mogu odbiti, a ne
mogu, i sam kaže: pokušaće i koliko mogu, slabo će pokušati i slabo mogu.
- Tako, to je najvažnije - rekla je Jovanu koji je sklanjao srp pod štalski
krov - pusti krave pa požuri do kolibe, prebaci onog nesrećnika na drugu
stranu, znaš gdje je čamac sakriven.
- Bolje da se brinemo za sebe.
- I brinem se za sebe. Da našu kuću ne zapale ako ga nađu. A ja ću u selo,
bolje da ni u selu ne zateknu nikog s oružjem.
- Da sklonimo štogod stvari pod ambar.
- Dobro, samo požuri.
Nosili su stvari iz kuće i gurali pod ambar, i opet se vraćali i opet nosili,
dok se ona nije naljutila, vrag ti odnio i stvari kad je glava u pitanju, izvadio je
iz sanduka naninu struku dukata i dao joj da sakrije u njedra, e baš je sakriveno
gdje treba, odmah ću se vratiti, rekla je, a on se nije slagao, bio je zabrinut a
opet miran, nemoj se vraćati, rekao je, skloni se negdje, sačekaj dok prođu.
Ona je bila pametna i hrabra, nije htjela, samo od sebe je ispalo, i odlučila:
vratiću se, sigurnije je kad smo kod kuće. Gledao je u nju zbunjeno.
- Htio sam nešto da te pitam.
- Poslije.
- Htio sam baš sad, ali dobro. Poslije.
Požurila je u selo, ni okrenula se više nije, čuli su se mitraljezi i motori,
ili joj je tutnjalo u ušima, mjesecima ih nije bilo, odakle sad tako odjednom,
dolaze iznenada, kao i svaka nesreća, a i ove naše šeprtlje, što ne razrušiše
puteve, nego se još i popravljalo, da lakše dođu, trebalo je jaruge prosijecati i
stijenje navaljati kao kuće, tica samo da može preletjeti, pa neka ostane tako
zauvijek.
Put do sela nikad nije bio tako dug, noge joj se udrvenile a želi da stigne
što prije. Kuda da stigne i zbog čega? Nije ni znala tačno zašto je pošla, rekli
joj i pošla, ništa je se ne tiču ni odbornici ni selo, niko se ni o njoj ne brine, eto
pošla je i neće se više moći vratiti, uzalud mu je govorila. Samo, više nije ni
željela da se vrati, izmislila je razlog da bi otišla od kuće. Nije ga izmislila, ali
ga je jedva dočekala, u njoj ga je nešto jedva dočekalo, nije htjela da bježi. A
šta bi im pomogla i da je ostala, njih dvojica sigurno već prelaze rijeku, bože
ti gospode, kako je mogla da kaže da je sigurnije ako su kod kuće, sad ne misli
tako, nikad nije ni mislila, i kako je mogla da kaže da će se odmah vratiti?
Htjela je da se vrati, javiće u selu prvome na koga naiđe, i krenuti kući, tako je
mislila, i ne znajući navikla se da kuću smatra svojom, nije bila uznemirena ni
uplašena u početku, strah je u nju ušao poslije, kad se našla sama na pustoj
cesti, tihoj i prestravljenoj.
Selo se ispraznilo, već se znalo za Nijemce, nije trebalo ni da ide radi
toga, čuli bi i gluhi, vidjela je kako posljednji žure prema brdima, stoku su
istjerali, nadali se da je neće hvatati po toj širini, niko nije mislio na kuće ni na
ljetinu, nailazio je povadanj i sreća je što god ostane. Ljudi su izmicali pred
njegovom tutnjavom, ostali su samo oni što su se naživjeli ili vjerovali u
sudbinu.
Starac je sjedio na klupi pred kućom i mirno gledao na put kojim više
niko nije prolazio, prošlo je sve što je mislilo da prođe, sad mogu da naiđu
samo oni od kojih se svijet sklanja. Je li mu dojadio život, je li dodijao
ukućanima pa mu svejedno šta će biti, je li vjerovao da se od suđena časa ne
može pobjeći, je li mislio da nikome nije kriv i da bez krivice nema ni kazne?
Beznadnije je djelovala njegova bezrazložna mirnoća nego bježanje ostalih
seljaka, njih je lakše razumjeti, čak nemaš šta ni razumijevati.
Negdje u polju ispod njene kuće pucali su mitraljezi, htjela je da svrši šta
bilo od posla zbog koga je pošla, ne može da odredi gdje pucaju, činilo se čas
blizu, prema strahu, čas daleko, prema želji, nije joj zbog posla ni zbog sela
već zbog sebe, da ovo ne bude samo bijeg. Uzalud je bazala po selu, strah je
svršio njen posao. I u njoj tako, maloprije.
Jedna žena je sjedila pred kućom, čistila je grah da nečim zaposli ruke,
zovnula je.
- Skloni se, svi su otišli, uđi ovamo. Ne možeš preko polja, ne bi stigla,
čuješ da su blizu.
Nisu živjele u velikoj ljubavi, ali je ušla, sad je svejedno.
- Bolje da si kraj mene, ti ćeš im prije pasti u oči.
Sjela je do nje i komila grah.
- Jesu li stigli do moje kuće?
- Stići će ako nisu.
- Brinem se za one moje.
- Skloniće se.
- Prešli su na drugu stranu.
- Što se onda brineš? Misli na sebe, lako je njima.
Pucanje je prestalo. Sjedile su i čekale. Pogriješila je što je rekla da će se
vratiti, to je posljednje što je rekla, lakše bi joj bilo da nije mogla da se vrati
nego što nije smjela. Ne, nije to posljednje što je rekla, on je htio da je nešto
upita, a ona je odložila, baš je našao vrijeme kad će da je zaustavi, nije o tome
ni mislila, sad je znala šta je htio da je pita. Kako li će se gledati u onim
šumama, sami? A nizašto? Obično je tako, nizašto. Zaboravila je da im kaže da
uzmu hljeb, ostao je čitav u kući, al i neka malo pogladuju, dobro je ako budu
osjećali glad, ona ne osjeća.
Sjedile su i čekale, prsti su zastajali držeći suhu mahunu u krilu, samo da
nije ove tišine, svi su glasovi umrli na ravnici, vrijeme prolazi sporo i teško,
zaboravile su da pogledaju sunce da vide koje je doba dana što ovako dugo
traje, je li podne prevalilo, je li noć daleko, a onda su izatutnjali motori, bože,
da hoće da se svrši kako bilo, zašto nije otišla u brda, stigla bi, zašto nije ostala
kod kuće, sve bi već znala, prošli su, sad je kod njene kuće mir, motori se čuju
sve bliže, evo ih, ušli su u selo, još ova da se izdrži, mnogo je kamiona, i njih
je mnogo, zaustavili su se na sokaku, poskakali s puškama u rukama, otresaju
prašinu sa bluza.
- Imam grčeve u stomaku - rekla je žena - a ne smijem da ustanem,
misliće da bježim.
- Mene više nije strah. Vidjela sam ih, i nije me više strah.
Žena se nasmijala, od muke:
- A mene je tek sad strah uhvatio, baš sam budala što sam ostala, a zbog
kuće sam ostala. Ne znam šta ću od grčeva.
I ona se nasmijala:
- Neka to bude sve što će ti se desiti.
Jedan vojnik je došao do ograde i nešto govorio pokazujući rukama,
tražio je vode.
- Odnesi mu - molila je žena - ja ne mogu.
Uzela je kantu i lončić iz hodnika i odnijela, vojnik je žedno pio, žedan ]e
i umoran, uzeo je vode u dlanove i umio se, mlad je i bucmast, žutokos kao
suncokret, prišli su i drugi, pili i umivali se, kao poslenici, mislila je, svršili
kopnju ili kosidbu pa se rashlađuju. Upitala je ima li ih još, jesu li svi stigli, pa
je pitala smije li da ide svojoj kući, pokazivala je rukom, tamo, tamo, još
jutros je otišla sad će već podne, oni su potvrđivali smijući se, bestraga vam
glava i s vašim blesavim smijanjem.
Žena je molila da ne ide, neka ostane zbog nje, umrijeće od straha sama, a
i zbog sebe, opasno je. A ona je razložno odgovorila:
- Od njih sam pobjegla, a njih evo ovdje, ako je opasno, ovdje je opasno,
tamo više nije. Hajde ti sad mojoj kući.
Žena je odbila, vajkajući se da ne bi mogla i kad bi htjela, grčevi su
popustili ali su joj se noge odsjekle.
Kroz bašte je izašla na put. I odmah se pokajala, nisu svi stigli u selo,
dvadesetak ih je u dva reda išlo cestom, u sredini među njima koračao je
Čango, vezanih ruku, bez naočara, negdje ih je izgubio prije njih ili s njima,
sasvim već razglobljen i nesastavljen, hodao je kao slijep, udarajući vrhovima
dugih stopala o tucanik neravnog puta, žmirkao sitnim očima i uzalud gledao
preda se, jadan i žalostan, pa ga ni oni nisu čuvali kako treba, mirno su nosili
puške o ramenu a nisu mu ih gurali u rebra, ubiće ga a ne drže do njega, i to je
nepravda, da ga bar mrze, da ga se boje, a čega i da se boje, kuda će ovakav
bangav i ćorav, glavom bi u drvo udario kad bi pošao da bježi, ili u nekog od
njih. Ni nju neće vidjeti. Stala je u jarak, prošao je, ne primjećuje da je neko
zastao, oj, kakva tuga, da barem vidi, da nije ovako rasut i čemeran, da nije
ovakav nikakav, sigurno ga je neko od seljaka izdao, jer nikome ko ga
pogleda ne bi palo na um da bi i on mogao nešto da učini. Juče je bio kod njih,
razgovarali su i smijali se, pitala ga je što se nije oženio, četiri su razloga što
se dosad nisam oženio, rekao je veselo, sirotinja, zatvor, rat i moja ružnoća,
ako me ko htjedne oženiću se čim se rat svrši. Rat je za njega završen a neće se
oženiti, i dobro što ni dosad nije, niko ga osim nje neće ožaliti, bio je kao
dijete, i sad, zakratko, samo je on mogao da se raduje što ona i Jovan dobro
žive, stidjela se ponekad zbog njegove naivnosti. Uvijek je voljela dobre ljude,
sigurno zato što ih je malo, i šta ona nije. Oj, kakva tuga, zar je ikad mislila da
će ovako žaliti tog ružnog, nespretnog, nepametnog čovjeka? Trčao je za
nekim poslovima neprestano, svakome potreban, od svakog manji, jeo šta mu
daš, spavao gdje mu kažeš, zato ga niko nije cijenio, ni njegovi ga nisu
cijenili, uvijek je bio po strani, i pozadi, osim kad je trebalo da se nešto učini i
nešto svrši, ništa nije znao da ti kaže kako treba, a ostajalo je u sjećanju poslije
njega nešto čisto i lijepo, sigurno zbog poštenja. Eto mu sad poštenje.
Iza vojnika se dizao dim i jara. Gori li to kod njih? Je li pamet izgubila,
ničijih zgrada nema u blizini, nešto njihovo gori, kuća gori, nikog nisu našli
pa zapalili, vole kad vide plamen kuda prolaze, tuđa ih muka pojela dabogda,
al’ neka ih, oni od ove vatre neće biti bolji a mi nećemo biti mnogo gori, samo
da hoće kogod i njihovo žeći kad bilo, da vide kako je kad je teško.
Kuća je plamtjela kao glavnja, užarene grede su prštale izbacujući varnice
i gar prema nebu, toplina se osjećala daleko sustižući je na praznom dvorištu
dok je obilazila i gledala. Našli su stvari pod ambarom, ništa nisu uzeli ni
uništili, samo je sve pogaženo i rastureno, sigurno su vadili puškama, da ne
isprljaju ruke, po posteljini i njenim haljinama ostali su tragovi vojničkih
cipela, više je stvari nego kad je otišla, to ona nije sklonila, Jovan je iznosio
poslije nje, sigurno žaleći što i kuću nije mogao da ugura pod ambar, a kad se
vrati ni riječ neće reći što je kuća izgorjela, takav je. Krave su lijeno stajale iza
štale, trbusi im nabrekli, sigurno od djeteline, crkle bi da ih ko sad napoji,
kokoši su kljucale paradajz u povrtnjaku, pas se nije čuo, bilo bi čudo da ga
nisu ubili, ali sad nema vremena da gleda i da sređuje, čeka je preči posao.
Pošla je prema rijeci, kako će im se javiti, kako će ih dozvati, svejedno,
makar ih i ne dozvala, neka samo nađe prazno mjesto, znaće gdje su. Uzalud je
gledala preda se raspoznavajući tragove, suha zemlja nije odavala ništa. A
onda je počela da se sjeća i da računa, koliko joj je trebalo do sela, koliko je
sjedila kod žene što je imala grčeve, koliko je vremena prošlo otkako joj se
učinio da puca blizu, jesu li stigli da izvuku čamac, sve joj se brkalo, samo da
nije suviše dugo ostao kod kuće, samo da nije otišla prije njega, samo da ih ne
nađe.
Ali čim je ušla u šipražje, znala je sve. Šiblje je bilo polomljeno, suha
zemlja ovlažena barskim blatom, izrovašena ekserima vojničkih cokula, ali bi
i bez tih tragova znala šta se desilo, po praznini i izgubljenosti što su
odjednom pali po njoj. Našla ih je odvojene, mlađi je ležao kraj drveta, stariji
u močvari, glavom klonuo u blato, sad više nisu imali ni imena ni obilježja,
bili su samo ono što ona zna o njima. Puščana zrna ogulila su koru johe, nije
htjela da pogleda gdje su oni pogođeni, umrli su odmah od prvog metka, bez
muke, nije ih boljelo i nisu se bojali, poslije su mogli da ih ubijaju koliko su
htjeli puta, svejedno je bilo, osigurali su se prvom smrću, ni vidjeli ih nisu, ni
znali nisu da dolaze, pričali su i smijali se, pogodilo ih je iznenada, usred
riječi, tako je najlakše. Ali nije, to ona misli zbog sebe, a bilo je drukčije,
mlađi je stajao naslonjen na drvo i pucao, mogli su da im priđu samo stazom,
stariji je ostao suviše dugo, sklanjao je stvari, ali je opet došao ovamo, nije
pobjegao, nije skočio u rijeku da se spase plivajući, nisu se podnosili a umrli
su, eto, zajedno. Zašto ih tako brani i kiti vrlinama, njima je sasvim svejedno,
ništa više nemaju, ni mana ni vrlina ni ljubavi ni mržnje, sve su njoj ostavili,
sad ima i svoje i njihovo, ništa joj ne treba i vratila bi im kad bi mogla, ali ne
može, ništa više ne može, ni da žali. Nije ih se bojala, nikog više nemaju osim
nje, ni nju nisu imali dok su bili živi, ni ona njih, a sad su njeni, da ih pamti.
Bolje bi bilo da se nije vratila, kamo sreće da nikud nije išla od kuće, sad je
sve kasno, iza svakog treba neko da ostane, ona je ostala iza dvojice, niko ne
zna za njihovu smrt osim nje i onih što ih je napojila, oni su svoje učinili, ti što
su ih ubili, sad treba da ona učini. Znala je šta treba da učini, a okretala se
prema rijeci, da su skočili u rijeku, mogli su da preplivaju, mogli su da se
udave, bili bi živi za nju i lako bi otišla kud hoće, sad je sve kasno. Gledala je u
starijeg, izvukao je samo kljun čamca, pun je kamenja, lako bi on izvukao
čamac, jake su mu ruke, ali je dockan stigao, ona je rekla da će se vratiti pa je
išao da vidi je li došla, ne, nije tako, počeo je da bježi uz polje i nije mogao,
noge mu se vezale što je ostavio nepomična čovjeka pa se vratio kad su oni
već bili blizu, oni su bili blizu dok je on još stvari sklanjao pod ambar, samo
da nije ostao poslije nje, samo da nije otišla prije njega, ali sad je sve kasno.
Gledala je mlađeg, lijeva noga mu još nije zarasla, zašto nije pobjegao na
desnoj, zar je manje volio život od ranjenika o kojima je pričao, da je skočio u
rijeku ni ovaj drugi ne bi poginuo, ne bi izvlačio čamac zbog njega, ali on ga
je vidio kako trči, on je pucao da ga odbrani, oj, pred kim ih opravdava, zašto
ne pomisli ono što je moglo biti, da su se uplašili, da su se zbunili, da nisu
znali šta rade, da su krvnički gledali jedan u drugoga dok su im se prikradali,
zar je smrt toliko milostiva da ustaje u njihovu odbranu čim su pali? Lakše bi
joj bilo kad bi mogla da misli o njima ružno, da ne misli ništa, i ne misli ništa,
ne može, mora da učini ono što niko drugi neće.
Ušla je u močvaru, prvo će starijeg, upala je do gležanja u blatnu vodu, ne
odvaja ih, sad su joj jednaki, već što je teži, noga se zadržavala na ljigavim
podvodnim žilama sličnim zmijama, s njim će se već namučiti, blizu njega je
propala dublje i uhvatila mu se za rame da se zadrži, sve više je tonula, gusto
blato je dopiralo do listova, do potkoljenica, do koljena, ne zna koliko je
vremena stajala i tonula, ne zna kako ga je izvukla na suho, ponekad joj se
činilo da će potonuti ona sama, ili da će ih močvara upiti oboje, pa ga je vukla,
vukla, bio je bos, cipele su mu ostale u blatištu, vukla i puštala, puštala i
povraćala, mučno joj je bilo što su ćutali a nije htjela da govori, bilo bi strašno
kao ludilo, vikala bi, šta bilo, brojeve, dječije brojanice, psovke, a nije mogla,
zbog grla stegnutog kao žicom, pa je plakala samo da nije gluho, da ubije i
sakrije tišinu, ništa više nije bilo osim tišine na svijetu, i drugog je vukla i nije
plakala, nije više mogla, ostavila ih je u polju da leže zajedno dok je donijela
ašov i plitko ih zakopala, u istu raku.
Onda je pošla kući, a kuće nije bilo, dogorijevala je zaudarajući na
paljevinu i pustoš, utjerala je krave u štalu i sjela na štalska vrata, da ne bude
sama, a bila je nepovratno sama, htjela je da izgovori molitvu, da ne osjeća
toliki strah, a nije mogla od straha. Padao je mrak, i na nju.
- Snajka.
Vidjela je sjenku i čula glas, nije vjerovala, zar ima neko živ?
- Snajka.
Nije poginuo, on nije poginuo, prvo je na njega bio red, tražio je smrt,
dobro da nije, bar večeras, poludjela bi da nije čula ljudski glas, dohramao je
do nje i gledao je u mraku, po noći vidi kao sova, neće sjesti, ne bi mogao da
ustane kao ona danas.
- Šta radiš tu?
- Znaš li da su obojica poginuli?
- Znam.
- Nisi mogao da ih odbraniš?
- Nisam.
- I ja sam kriva; otišla sam od kuće, trebalo je da ostanem.
- Nisi kriva. I ti bi stradala.
- Bilo bi pravo.
- Je li te strah?
- Strah me je. Bila sam sama s njima.
- Ne govori više o njima.
- O čemu da govorim?
- Nemoj o njima.
- Neću, a moram.
- Treba da se skloniš.
- Znaš li kako su stradali?
- Slušaš li me? Treba da se skloniš, ne možeš ostati sama. Napašćemo ih
večeras.
- Večeras je svejedno. Večeras je kasno.
- Idi kod svojih, vrati se sutra, vrati se kad ovo prođe. Potražiću te.
- Potražićeš me zbog djeteta.
- Potražiću te.
- I ti možeš da pogineš večeras. Svi možete da izginete večeras.
- Idi okolo, preko polja, ne prilazi selu.
- Je li magla na polju?
- Nije magla na polju. Zar ti se čini da je magla?
- Ne znam.
- Idi.
Ustala je i pošla polako u mrak, u noć, u samoću, a željela je da ostane i
da se isplače, pred ovim čovjekom što će noćas poginuti.
[1962.]
MEHMEDALIJA MESA SELIMOVIC
TVRDJAVA
Poslije romana Dervis i smrt (1966), koji je izazvao knjizevnu senzaciju, Mesa
Selimovic je dosta brzo, 1970, objavio novi roman slicna roda i oblika, sa
srodnim crtama u sadrzaju, u sastavu: Tvrdjavu. Pisac to i sam naglasava u
Napomeni Tvrdjave tumaceci joj smisao: "Tvrdjava je pandan Dervisu i smrti.
Tvrdjava je svaki covjek, svaka zajednica, svaka drzava, svaka ideologija."
Citajuci brzo se uvjeravamo da je novi roman smjesten u isti prostorni i
vremenski okvir kao i prvi, i to odredjeniji, jasniji, sa malo naglasenijom
dozom hronicarskog realizma, kojega malo ima u Dervisu i smrti. Gotovo da bi
se obavjesteniji citalac i bez pisceva upozorenja mogao lako prisjetiti da djelo
ima srodstva sa sarajevskom hronikom Mula Mustafe Baleskije iz XVIII
stoljeca.
U Napomeni nam pisac otkriva i vise od toga: "Ovo je trebalo da bude roman o
Mula Mustafi Baseskiji. Odatle dosta imena i podataka iz njegove Hronike. Ali
dok sam pisao, nametnule su mi se druge licnosti, narocito Ahmet Sabo,
Mahmut Neretljak i Sehaga Soco. Prva glava je u pocetku napisana kao
ispovijest Mula Ibrahimova, poslije sam sve prenio na Ahmeta Sabu."
Te se izjave vidljivo u tekstu ispoljavaju, i potvrdjuju, posebno u nekim
glavama kao sto je sesta Cudno ljeto, vidno baseskijska sa podacima o
nesrecama, posastima koje su pogadjale Sarajevo i okolicu. Hronicarski
realizam potvrdjuje se i napomenom u dijelu o braci Moricima: "Samo
dvadeset godina je proslo, a sve se zaboravilo, i braca Morici i Sari-Murat, i
njihovo bezakonje, i ljudi koje su pobili."
Ovdje je za tu realisticku baseskijsku stranu djela izrazajno i vidjenje tog
dogadjaja, koji je iz hronicarskih anala i ljudskog pamcenja presao i u legendu,
naravno preoblicen: "Izdalo je", kaze pisac u produzetku gornjega teksta, i
"narodno pamcenje, pa se pjevala tuzna pjesma o vjesanju dvojice brace, kao
da su junaci a ne surove siledzije. I mozda bas ta pjesma, u kojoj je narod
stvarao junake od onih koji to nisu, i taj zaborav, kao da je sve stoljecima
daleko, doveli su moga rodjaka u Sarajevo."
Tako je na odredjeni, ne sasvim andricevski nacin, svakodnevica skopcana s
istorijom i legendom, kao sto je bas verzija o Moricima karakteristicna i za
Andricev Put Alije Djerzeleza, priblizno slicno vremenski smjestena.
Slicna je i demitizacija legendi, samo sto se to ovdje kod Selimovica uopsteno
potvrdjuje, a u Andrica se pripovjedno razvija. Izmedju dva Selimoviceva
romana lako se spoznaju i slicnosti i razlike te bi se reklo, kad se novi roman
cita neposredno poslije prethodnoga, da se ovdje slika svijeta iz prvoga
upotpunjuje. Slika je drukcija ali dopunska, sa istim polazistem iz pisceva
svijeta, intimnog senzibilnog i intelektualnog. O tome je pisac sam govorio
povodom Tvrdjave, odnosno Dervisa i smrti. Moglo bi se reci, narocito s
obzirom na prvu glavu romana, da je Tvrdjava - sugerisuci nam to i kao
naslov, kao rijec i kao pojava pojam - roman rata i mira u njihovoj unutrasnjoj
vezi kao ljudsko pojedinacno i skupno iskustvo, moralni iskaz na ispitima
medjuljudskog odnosa uz pritisak drustvenog, politickog, drzavnog regulativa
gdje je tema vlasti preuzeta iz Dervisa, sa istim pretpostavkama. Ako je ratu
posvecena samo jedna glava, prva, koja u pejzaznim slikama izdaleka
podsjeca na novelu Magla i mjesecina, a izrazitim naslovom Dnjestarske
mocvare, ipak se ratnicka tema sa ratnim tragovima proteze cijelim tekstom,
bitno znacajna u postupcima glavne licnosti Ahmeta Sabe, kao i Mula Ibrahima,
Ahmetova druga iz rata, i Sehage Soce, koji je u dalekom svijetu, na sasvim
neobican nacin izgubio sina, cija mu je smrtna uspomena ostala i ljaga i teska
unutarnja ozljeda.
I inace, u tekstu se stalno osjeca prijetnja novih ratova u toj epohi velikih
pomjeranja granica turskog carstva, cime se ta proslost mnogo ne razlikuje od
XX vijeka. U zakljucnoj glavi s naslovam Tvrdjava opet smo usred ratnih
prijetnji i priprema sa svim pratilackim pojavama uskomesanosti, bunta i
nereda. Slika starih ratnika koju je pisac naceo jos i u Dervisu ovdje je jace
naglasena, olicena bajraktarom Muharemom, koji je u poslijehocinskom
vremenu spao na prosjacki stap. Sjecanje na bivse ratne drugove iz hocinskih
suma jedna je od stalnih pratilackih preokupacija Ahmeta Sabe, a njegov
odnos prema Mula Ibrahimu sasvim odredjen uspomenom kako je iz Dnjestra
izvukao tog ratom smrtno uplasenog covjeka.
Ako, dakle, i nema srazmjera izmedu polazne ratne slike i docnijeg
mirnodopskog zivota, pocetna ratna slika bitna je za cio razvoj romana, radnje,
atmosfere, vizije. Rat je stoga uzet kao spoznajna skola "zivotnog
segrtovanja": - Naucio sam mnogo u ratu. Isuvise. - Ne za mir. Rat je surova,
ali postena borba, kao medju zivotinjama. Zivot u miru je surova borba, ali
nepostena, kao medju ljudima. Pricalac ratnih uspomena nije u pocetnoj glavi
jos obiljezen, i tek u daljem tekstu mi doznajemo da je to Ahmet Sabo, koji se
vec na pocetku te svoje ratnicke price baseskijski, hronicarski ispovijeda: "Ono
sto nije zapisano, i ne postoji". To ozivotvorenje rijecju ima, u stvari, Selimovic
je i ovim romanom kao i Dervisem potvrdio svoju romansijersku cistokrvnost,
te ga je moguce uporedjivati i sa T. Wolfeom, i sa Dostojevskim, sa Japancem
Abe Koubou, kako to cini sovjetski kriticar L. Anninskij, koji Selimovicevu
misaonost iz romana dovodi u vezu i sa islamom, ali dodaje: "Citajuci
Selimovica vi sve vrijeme osjecate muslimanstvo, ali vi takodje sve vrijeme
osjecate da je stvarno roman Dervis i smrt siri od teme islama."
Tvrdjava to samo jos potpunije i izvanrednim knjizevnim sredstvima
potvrdjuje, kao jedinstveno djelo modernog izvora i dalekoseznog misaonog i
iskustvenog,modernog domasaja.
Midhat Begic
1. Dnjestarske mocvare
Ne mogu da pricam sta je bilo u Hocinu, u dalekoj zemlji ruskoj. Ne zato sto ne
pamtim, vec sto necu. Ne vrijedi pricati o strasnom ubijanju, o ljudskom
strahu, o zvjerstvima i jednih i drugih, ne bi trebalo pamtiti, ni zaliti, ni slaviti.
Najbolje je zaboraviti, da umre ljudsko sjecanje na sve sto je ruzno, i da djeca
ne pjevaju pjesme o osveti.
Reci cu samo da sam se vratio. Da se nisam vratio, ne bih ovo zapisao, niti bi
se znalo da je sve ovo bilo. Ono sto nije zapisano, i ne postoji; bilo pa umrlo.
Preplivao sam od kisa nabujali Dnjestar, i tako se spasao. Ostali su poklani. Sa
mnom je dosao i Mula Ibrahim, vojni pisar, s kojim sam se sprijateljio u ta tri
mjeseca putovanja prema kuci, prema dalekom zavicaju, dosao je zato sto
sam, plivajuci, izvukao iz opasne rijeke njegov probuseni camac i sto sam ga,
bolesnog, pola puta nosio, vukao, hrabrio, kad bi pao na koljena ili legao na
ledja, i nepomicno zurio u mutno tudje nebo, zeleci da umre.
Nikome nisam pricao o tom Hocinu, kad smo se vratili. Mozda zato sto sam bio
umoran, i zbunjen, sto mi je sve to hocinsko izgledalo cudno, kao da se
desavalo u nekom drugom zivotu, pa i ja kao da sam bio drugi, ne ovaj sto je
suznih ociju gledao svoj rodni grad, jedva ga prepoznavajuci. Nista nisam
zalio, nisam bio pozlijedjen, nisam se osjecao prevaren, samo sam bio prazan i
zbunjen. Kad sam ostavio mjesto ucitelja, i djecu koju sam poducavao, isao
sam u neku slavu, u neko svjetlo, a upao sam u blato, u nepregledne
dnjestarske ritove oko Hocina, medju vaske i bolesti, u rane i smrt, u neopisiv
ljudski jad.
Iz tog cuda sto se zove rat, zapamtio sam bezbroj sitnica i samo dva
dogadjaja, i pricam o njima ne zato sto su tezi od ostalih vec sto ih nikako ne
zaboravljam.
Prvi se tice jedne bitke, medju mnogima. Otimali smo se o jedno utvrdjenje,
pleter nabijen zemljom. Mnogo je ljudi poginulo u mocvarama oko utvrdjenja, i
nasih i njihovih, crna voda ritova postala je zagasitosmedja od krvi, zaudaralo
je na pradavno barsko korijenje, i na trule leseve, koje niko nije vadio. A kad
smo zauzeli nasip, kad smo ga raznijeli topovima i glavama, zastao sam,
umoran: kakav besmisao! Sta smo mi dobili, a sta su oni izgubili? I nas i njih
okruzivao je jedini pobjednik, potpuni mir prastare zemlje, ravnodusne prema
ljudskom jadu. Drzao sam glavu u rukama, te veceri, sjedeci na mokrom
panju, pred jadnom vatrom koja nam je kopala oci, zaglusen kricima barskih
ptica, uplasen gustom maglom dnjeparskih mocvara sto nas je uporno zavijala
u zaborav. Ne znam kako sam te noci uspio da prezivim stravu, u meni i oko
mene, i najdublju tugu poraza, poslije pobjede, nejasan sam sebi. U mraku, u
magli, u kricima i zvizducima, u ocajanju kojem nisam nalazio razlog, u toj
dugoj noci nesna, u crnom strahu koji nije od neprijatelja, vec od necega iz
mene, rodio sam se ovakav kakav sam, nesiguran u sve svoje i u sve ljudsko.
Drugi dogadjaj je ruzan, i uzalud pokusavam da ga izbacim iz sebe. Cesto je u
meni, i kad ne zelim. Sve ga ponovo vrati, cak i ono sto mu je suprotno, neciji
veseo smijeh, golubije gukanje djeteta, njezna pjesma o ljubavi. A mje
sjecanje uvijek potice od kraja, ne ovako kako sada pricam, zato je mozda
ponesto netacno, ali drukcije ne biste razumjeli. U trecoj ceti, desetorica
Sarajlija odmah su se izdvojila, od straha pred nepoznatim krajem, nepoznatim
neprijateljem, nepoznatim drugim vojnicima. U svakome od nas, za drugoga je
bilo nesto njegovo, prisno, bili smo posrednici jedan drugome za misao o
zavicaju i porodici, nijemo gledanje i cudjenje, sta to trazimo u tudjoj zemlji,
osim svoje i tudje nesrece. Vracao sam se medju njih, kao da sam dolazio kuci.
Bili su obicni ljudi, dobri. Neko je na vojnu dosao zato sto je htio, neko zato sto
je morao.
Ahmetaga Misira, krojac, a ne pamtim ga drukcije nego pijana, dugo je zelio da
postane aga, a kad mu je to uspjelo, odmah su ga pozvali u rat, sto sigurno
nije zelio. Ljutiti stari Hido, telal, pobjegao je od sirotinje. Snazni Mehmed
Pecitava, uvijek golih prsa, najruznijim rijecima je psovao i rat i onoga ko ga je
izmislio i sebe sto se prijavio, ali nikad nije htio da kaze sto se prijavio.
Ibrahim Paro, knjigovezac, rasjecene gornje usne, sto je, kazu, biljeg srecna
covjeka, imao je tri zene u Sarajevu, i salio se da je od njih utekao. Dvojica
sinova berbera Saliha s Alifakovca htjeli su da pobjegnu od berberskog zanata,
iako je jedan od njih, stariji, ponio britvu iz oceve radnje, ali je brijao samo
sebe, ni za zivu glavu nikoga drugog. Hadzi Husein, zvani Pismis, zapao u
dugove i sklonio se u vojsku. Smail-aga Sovo, kazandzija, posao s drugima, u
picu i odusevljenju, pa je odusevljenje izvjetrilo ubrzo, kad i pice. Avdija
Suprda, lihvar u miru, bajraktar u ratu, dobar i posten u oba posla, a ne zna se
koji je gori.
I svi su izginuli. Ahmet Misira je kratko bio aga, i skupo je to platio. Ibrahim
Paro se zauvijek oslobodio svojih zena, dotukla su ga tri Rusa, po jedan za
svaku zenu. Husein Pismis je otplatio sve ovozemaljske dugove, glave
pobodene u dnjestarsku mocvaru. Stariji od dvojice brace zaklao se britvom
jednoga ranog jutra u ukrajinskom selu gdje smo zanocili.
Vratili su se, osim mene, samo Smail-aga Sovo i bajraktar Avdaga Suprda.
Smail-aga je pobjegao kuci prije zavrsetka vojne, nestalo ga je jedne noci, i
poslije nekoliko mjeseci, taman kad se rat zavrsio, dosao u sarajevo,
izbezumljen od brige za zenom i troje djece, jedva su ga prepoznali, a kad su
ga prepoznali, a to je bilo odmah, zadavili su ga kao vojnog bjegunca. Avdija
Suprda, barjaktar, junak koji se nicega nije bojao, koji je ostao ziv u stotinu
jurisa i iznio citavu kozu ispred hiljadu kursuma, poceo je da se bavi
vocarstvom, kad se vratio, poslije rasula vojske, u svoje selo Lasicu. Pao je s
kruske i umro.
Tako, eto, ja ziv, jedini, pricam o njima mrtvima. Pa, da posteno priznam,
volim sto je tako nego da su oni zivi pa da pricaju o meni mrtvom, pogotovo
sto ne znam sta bi o meni govorili, kao sto ni oni ne znaju sta cu ja o njima
govoriti. Oni su svoje odradili, i ni sjenke vise od njih nema. Ostace samo ono
sto ja, pravo ili krivo, kazem o njima.
I eto, tih desetak Sarajlija, kao i hiljade drugih, osvajalo je nesto sto im nije
bilo potrebno, i borilo se za carevinu, ne misleci da se ne tice ni njih carevina
ni oni carevine, sto su saznala njihova djeca, za kojom niko ni glavu nije
okrenuo, poslije. Dugo me mucila nekorisna misao, kako je glupo i nepravedno
sto su izginuli toliki dobri ljudi, za neku mastariju kojoj ni imena ne znas. Sta
ce oni u dalekoj Rusiji, na dalekom Dnjestru? Sta ce tamo krojac Ahmed
Misira, sta ce knjigovezac Paro, sta dva sina berbera Saliha s Alifakovca, sta ce
kazandzija Sovo, ta telal Hido? Pa i da su odrzali taj nesrecni Hocin, da su
osvojili tudju zemlju, sta bi se promjenilo? Da li bi bilo vise pravde a manje
gladi, pa ako bi i bilo, zar ljudima ne bi zastajao zalogaj u grlu akoje otet od
tudje muke? I da li bi srecnije zivjeli? Ne bi, nimalo. Neki drugi krojac Misira bi
krojio sukno, pogrbljen, i isao da pogine u nekim nepoznatim mocvarama. Dva
sina nekog berbera s Alifakovca, vezana bratskom ljubavlju, jurila bi da
nestanu na nekom drugom Hocinu i nekom drugom Dnjestru.
Pametni Mula Ibrahim kaze da to nije ni glupo ni nepravedno. To nam je
sudbina. Kad ne bi bilo ratova, poklali bismo se medju sobom. Zato svaka
pametna carevina potrazi neki Hocin, da pusti zlu krv narodu i da nagomilana
nezadovoljstva odvrati od sebe. Druge koristi nema, ni stete, ni od poraza ni
od pobjede. Jer, ko je ikada ostao pametan poslije pobjede? A ko je izvukao
iskustvo iz poraza? Niko. Ljudi su zla djeca, zla po cinu, djeca po pameti. I
nikad nece biti drugaciji.
Nisam se slagao s Mula Ibrahimom, bar ne sasvim, i dugo se nisam mirio sa
smrcu drugova u hocinskim pistalinama. Izgledalo mi je to sasvim
neprihvatljivo, gotovo suludo, kao da se neka nerazumna a strasna sila
poigrava s ljudima. Nisam mogao da se oslobodim more sjecanja, suvise naglo
sam iz miroljubive dosade ucenja upao u surovu zbilju ubijanja. A Mula
Ibrahim je rekao da je dobro dok krivicu bacam na neku nerazumnu silu.
Opasno bi bilo kad bih krivca potrazio na zemlji.
Ali ni ja ni Mula Ibrahim, koji je sve znao, nismo mogli da objasnimo slucaj koji
hocu da ispricam. Doduse, ljudi su se izmijenili u dugim mjesecima ratovanja,
postali su grublji, nemilosrdniji, mozda zbog beskrajnog prostora koji ih je
odvajao od kuca, mozda zbog surovosti koju namecu rat i stalna blizina smrti,
pa opet, zar se ljudi mogu toliko promijeniti, da u jednom casu ostanes
zaprepasten, i pitas se u cudu: ko su ovi ljudi? Nemoguce je da su to oni isti
koje sam dvije godine poznavao. Kao da ih je rat dugo kuzio, i zlo u njima,
dotle skriveno, mozda i njima nepoznato, izbilo je odjednom, kao bolest.
Sa straze sam se predvece vratio konacistu, stopi cvrste zemlje medju
barama, s kolibom u kojoj je zivjela jos mlada zena, s troje djece, i s mrsavom
metiljavom kravom u staji od pruca. Brinula se o djeci i o kravi, sama, muz joj
je sigurno s onu stranu mocvare, protiv nas. Nije govorila o njemu, nije
govorila ni o cemu, a nismo je ni pitali. Sklanjala se od vojnika, a uvece se s
djecom zatvarala u kolibu.
Licila je na lijepu mladu nevjestu u nekom nesem posavskom selu, i gledali
smo za njom dok je zamicala za staju, za sasu, cvrsta, uspravna, ali nismo
nista govorili. Mozda zbog djece. Ili zbog bajraktara Avdage, koji bi glavu
otkinuo svakomu zbog ruzne rijeci o tudjoj zeni. Ili smo se jos stidjeli jedan
pred drugim.
Toga dana, kad se sve desilo, nije bilo bajraktara, otisao je nekim vojnickim
poslom, a ja sam bio na strazi. Sacekali su me namraceni, s nekakvom
zluradom prijetnjom u ocima. - Idi u staju - rekli su mi. I samo su to
ponavljali, kao naredjenje, pozurujuci me i ne odgovarajuci na moja pitanja.
Djeca su cucala kraj vrata kolibe.
Obisao sam kucu i stog sase, usao u staju. Na zemlji je lezala zena. Ibrahim
Paro se otresao od slame i paucine, i pritegavsi kais izasao, ne pogledavsi me.
Zena je lezala mirno, golih butina, nije ni pokusala da se pokrije, cekala je da
sve prodje. Kleknuo sam pored nje. Lice joj je blijedo, oci zatvorene,
okrvavljene usne stisnute. Uzas je presao preko nje. Povukao sam bijelu
rubinu i pokrio je, maramom pokusao da joj obrisem krv s lica. Tada je ona
otvorila oci i pogledala me zaprepasteno. Nasmijesio sam se, da je umirim: ne
boj se, necu ti nista. Ali kao da se jos vise zaprepastila zbog toga, u ocima joj
je sijevnula mrznja. Izvadio sam iz torbe peksimit, nisam ga pojeo na strazi, i
pruzio zeni: uzmi, daj djeci. Odbacila je peksimit, jarosnom kretnjom, i
pljunula mi u lice. A ja, nista nisam ucinio, nisam se ni pomaknuo, ni obrisao.
Ukocila me njena muka. Jer, sve sam shvatio, u casu. Da sam ucinio nasilje
nad njom savladanom, kao i ostali, podnijela bi stisnutih usana, i mrzila bi nas,
pse, cijeloga zivota. A ljudski obzir i sazaljenje, nakon nasilja, sto joj je
izgledao kao potres, kuga, kob koju bog salje i cemu lijeka nema, nenadno su
probudili njeno dostojanstvo i pokazali joj mjeru ponizenja. Od zrtve
nedohvatne sudbine postala je zrtva surovosti. Ja sam tu zenu najteze
povrijedio, teze nego svi ostali. Ustala je i posla prema vratima, pa se
predomislila, uzela peksimit i izasla, oborene glave.
Ujutro smo sjedili pred stajom, natmureni, ozlojedjeni jedan na drugoga,
ozlojedjeni na sebe i na cio svijet, zadavljeni barskom maglom a jos teze
maglom sto se vukla po nasim dusama. Zena je izvodila jedno po jedno dijete i
umivala ih na pragu kolibe, a onda je usla u staju, ne gledajuci nas, dublje
zabradjena, da sakrije krvave pecate, pomuzla kravu, i mlijeko odnijela u
kucu.
Uzdisuci, Paro je pominjao boga.
Ostali su sjedili ukoceni, bez rijeci.
Ustao sam, samo da nesto radim, mucila me ova cutljiva napetost i zenina
mirna mrznja, prisao sam trulom drvljaniku, i ostavljenom sjekirom poceo da
sitnim siblje. Zena je izasla iz kuce, naglom kretnjom mi istrgnula sjekiru i
usla, zamandalivsi vrata.
Odjednom se stijesnio prostor oko nas, opkolila nas je prijetnja. Sigurno je
stajala iza vrata, sa sjekirom u ruci. Kako su je sinoc savladali? Na prevaru,
silom, iznenada? I sve je, izgleda, podnijela cuteci, da ne uznemiri djecu. Cudio
sam se, divio, zalio, ali o zeni i onome sto se sinoc desilo, nisam ni rijeci
progovorio. Ni iko drugi. A stajalo nam je u grlu kao kost.
Zatvorena kuca i sklonjena djeca bili su cutljivi prijekor.
Stariji od dvojice sinova berbera Saliha s Alifakovca je ustao i posao prema
sasi, poradi sebe, sigurno. Kako se dugo nije vracao, mladji brat je posao da
ga potrazi, i nasao ga mrtvog iza sase. Zaklao se britvom. Dugo je morao da
zasijeca po zilama od uha do uha, da reze grkljan i gumastu cijev dusnika, krv
je lila kao iz cesme, natopivsi vlaznu zemlju pod njim. Bol je sigurno bio
strasan, a on nije ni zastenjao. Bili smo petnaest koraka udaljeni, a nista
nismo culi.
I dok smo cekali da dodje neko iz stale, da se sastavi zapisnik o smrti, jer nije
umro ni od kursuma ni od neprijateljske sablje, gledali smo razjapljenu crvenu
ranu na vratu, i sa strahom iscekivali sta ce uciniti mladji brat koji je
neprestano, bez jauka i bez suza, buljio u preklani vrat, ne dozvoljavajuci da
se mrtvac prekrije. Iz njega se culo samo muklo stenjanje.
Kad su Mula Ibrahim i njegov mladji pomocnik, sacinili zapisnik, potpuno
nepotrebno, jer se nije znalo zasto se zaklao, a niko nije pominjao sinocnje
nasilje, niti se moglo dovesti i u kakvu vezu, zena je bez rijeci pokazala gdje se
nalazi lopata, i opet se s djecom zatvorila u kolibu.
Mladji brat je sam iskopao grob u mokroj zemlji, stavio snop sase na dno, u
vodu, i sam polozio brata u jamu, uporno odbijajuci svaku pomoc. Drugi snop
sase je rastro po mrtvacu, a lice mi pokrio svojom maramom. Kad je zatrpao
grob, i kad smo svi bacili po grumen blata na mokru humku, mahnuo je
rukom, zamolivsi da se udaljimo.
Ostao je nad grobom, sam dugo. Ko zna sta je mislio, sta je govorio sebi i
mrtvom bratu koga je volio vise nego samoga sebe, mi nismo culi, niti ce ikad
iko saznati. A onda se odvojio. Nije se sagnuo, nije poljubio grob, nije izgovorio
molitvu, samo je digao pogled sa vlazne humke, i posao prema mocvari. Zvali
smo ga, isli za njim, molili da se vrati. Nije se ni okrenuo, nijemozda ni cuo.
Vidjeli smo kako je zagazio u vodu do clanaka, pa do koljena, i nestao iza sase.
Kuda je krenuo, sta je htio, je li izgubio razum, tesko je reci. Vise ga niko nije
vidio.
Mladi Mula Ibrahimov pomocnik, student Ramiz, prenocio je kod nas, da se ne
bi vracao po mraku.
Pricao je sa svima nama, vise slusao nego govorio, a govorio je cudno, i kao da
je vec znao sve sto mi znamo.
Ispricao sam mu cijeli slucaj, a on je rekao, smijeseci se umorno:
- Ubijaju ih, ubijaju sami sebe. Zivot naroda je glad, krv, bijeda, mucno
tavorenje na svojoj zemlji, i glupo umiranje na tudjoj. A velikasi ce se vratiti
kuci, svi, da pricaju o slavi, i da prezivjelima piju krv.
Nikad ni od koga nisam cuo takve rijeci. Mi smo psovali i nebo i zemlju, i boga i
ljude, ali ovako nismo govorili.
- Zasto si dosao ovamo? - upitao sam ga.
- Da vidim i ovo - odgovorio je, zamisljeno gledajuci u tamnu noc sto nas je
opkoljavala.
Zaboravio sam druge dogadjaje, vaznije, teze, zesce, ili, ako i nisam
zaboravio, ne vuku se po meni kao avetinjske slike. Gotovo i ne mislim vise na
borbe, na surovost koja se zove junastvo, na gadjenje od klanja, od krvi, od
bezdusnog zanosa, od zivotinjskog straha. Ne mislim na ogromni Dnjestar,
nadosao od kisa, kada smo ostali odsjeceni od ostale vojske na drugoj obali,
pa je hiljade vojnika izginulo ili zarobljeno a stotine se podavilo u strasnoj
rijeci, a ja sam je preplivao vukuci u probusenom camcu vojnog pisara, Mula
Ibrahima, koji se uneredio od straha pa me molio da to nikome ne pricam.
Zaboravio sam i bezbroj drugih stvari koje bi se mogle pamtiti zbog blizine
smrti, zbog straha, zbog srama, a eto, nosim u sjecanju samo ova dva
dogadjaja koja su se mogla i zaboraviti. Mozda zato sto ih nisam mogao ni
razumjeti ni objasniti, a tajna se duze pamti nego jasna istina.
2. Tuga i smijeh
Prvi put sam sve ovo ispricao jednoj djevojci, i prvi put ovako, u nekoj vezi, od
pocetka do kraja. Tako sam i sam sebi slozio razloznu pricu, koja se dotle
gubila u komesanju odvojenih dijelova, u magli zebnje, u nekom zbivanju van
vremena, mozda i izvan nekog odredjenog smisla, kao tezak san koji ne mogu
ni da prihvatim ni da odbacim. A zasto bas njoj, i zasto o ovome, nisam mogao
ni sam sebi objasniti. Ucinilo mi se da zna slusati, razumjeti svakako nece, a
slusanje je vaznije od razumijevanja.
Iskustvo me naucilo da ono sto se ne moze objasniti samome sebi, treba
govoriti drugome. Sebe mozes obmanuti nekim dijelom slike koji se nametne,
tesko izrecivim osjecanjem, jer se skriva pred mukom saznavanja i bjezi u
omaglicu, u opijenost koja ne trazi smisao. Drugome je neophodna tacna rijec,
zato je i trazis, osjecas da je negdje u tebi, i lovis je, nju ili njenu sjenku,
prepoznajes je na tudjem licu, u tudjem pogledu, kad pocne da shvata.
Slusalac je babica u teskom porodjaju rijeci. Ili nesto jos vaznije. Ako taj drugi
zeli da razumije.
A ona je zeljela, i vise nego sto sam se nadao. Dok sam pricao, s njenog lica je
nestalo vedrog izraza, koji me mozda i naveo na neocekivani razgovor, a
zamijenilo ga nesto nenadno zrelo, i tuzno. Rekla je samo: - Boze, kako su
ljudi nesrecni.
A ja se toga nisam sjetio, iako mi se cini da sam upravo o tome mislio. Misao
nije narocito duboka, ni nova; to ljudi govore otkako su poceli da misle. I nije
me toliko iznenadila misao, iako je nisam ocekivao, vec uvjerenost s kojom je
izrecena. Kao da je otvorila svoj najtajniji pretinac, otkrivsi se preda mnom,
otkrivsi se prvi put pred ma kim, tako, do kraja. I bio sam srecan sto sam
makar na nesto u drugom covjeku naisao prvi put, i samo radi mene.
Ime joj je Tijana, kci je pokojnog Mice Bjelotrepica, hriscanina, ubijenog rukom
nepoznatih i nepronadjenih ubica, prije dvije godine, kad je s curcijskom
robom posao na vasar u Visegrad. Vlasti nisu ni dugo ni pazljivo trazile ubicu,
po cemu se moglo zakljuciti da nisu ceznule za istinom, ili su je znale, pa su
pustile da sve pokrije zaborav.
Sve neobicno, sve kako ne treba. Ali nisam ni ja birao prilike, nisu ni prilike
mene: susreli smo se, kao ptica i oluja.
Kad sam dosao s vojne, docekale su me rdjave vijesti. Porodica mi je prosla
gore nego da je bila na Hocinu: otac, majka, sestra i tetka, svi su pomrli od
kuge. Ni grob im nisam znao; stotine su umirale u jednom danu, i zivi su zurili
da ih zatrpaju gdje bilo. Trosna porodicna kuca je izgorjela, zapalili su je Cigani
kad su se zimus sklonili od zime, zapalili nehotice, nepaznjom, zato sto nije
njihova. Ponekad bih otisao da vidim pocrnjele zidove i mrtve oci mrtvog
zdanja, u kojem nikako nisam mogao da zamislim bivse stanovnike: kao da je
bilo pusto odvajkada. Ni sebe nisam mogao da zamislim u toj kuci, nekad. Nije
me bilo u vlastitim uspomenama, kao da je to bio neko drugi. Basta je
razvaljena, vocke otrnjavile, bijedno i zalosno. Trazili su mi da prodam, nisam
htio. Kao da sam se nadao da ce se vratiti sjecanja, mozda ce mi biti potrebna.
Ali sam se toga sjetio kasnije, tada mi je bilo svejedno. Svejedno na neki
poseban nacin, bez duboke tuge i teskog zaljenja.
Obuzela me mirna ravnodusnost, ne tugujem, ne radujem se. Vidio sam toliko
smrti, da mi je vlastito izbavljenje izgledalo kao neocekivani poklon, ne znam
kako, ne znam od koga, ali nije daleko od cuda. Mozda je moja svijest jos bila
zbunjena pred tom neobicnom istinom, ali je moje tijelo potpuno shvatilo njen
znacaj. Zivio sam, u stvari, svoj drugi, tudji, poklonjeni zivot, sve ostalo nije
vazno, za sad nije vazno. Ovo je visak, ovo je sreca, koju hiljade drugih nije
moglo da razumije, jer nisu posli mojim putem. Malo je ljudi u gradu moglo da
kaze, mozda samo ja, jedan jedini: srecan sam, ziv sam. Nisam to govorio, ali
sam snazno osjecao, svakom zilicom. Drugi to nisu mogli, jer nisu visili nad
ponorom.
Nista drugo me se nije ticalo, cak ni moguci sutrasnji bol. Niko me nikud nije
pozivao, nista mi nije nudio, niti sam ja trazio. I nikome nista nisam zamjerao.
Mogao sam ljudima izgledati cudan, kao da sam izgubio razum. Nisam imao
zaposljenja, niti sam imao kuce, nisam imao nista, a bilo mi je svejedno.
Satima sam sjedio pred Begovom dzamijom, na kamenu, i gledao ljude kako
prolaze, ili nebo, ili nista. Slusao sam vrapce i njihovo smijesno cavrljanje, kao
u dobrodusnoj svadji, ili u vedrom pricanju o svemu i svacemu. Licili su mi na
male, obicne ljude, pomalo svadljive, dobrodusne, vedre, povrsne, miroljubive,
malim zadovoljne, izdrzljive u nevoljama, spremne na sitno zakidanje, bez
velikog ponosa. Bili su pitomi i bezopasni, kao djeca. I djecu sam volio, njihove
zvonke glasove, brzi topot bosih nogu, radostan smijeh, bezazlenu grubost
njihovih rijeci. Samo, kad bi se potukli, zatvarao sam oci i usi, uznemiren.
Volio sam sve sto nije rat, volio sam mir.
A onda i mir uznemirio.
Pred dzamiju je dolazio i Salih Golub, siromasni serbedzija s Vratnika. Skinuo
bi s ramena tesku posudu sa serbetom, i sjeo na kamen, tesko disuci. Kad bi
se odmorio, poceo bi da pjevusi, poluglasno, za sebe, naslonjen na zid,
zatvorenih ociju. Znao je svega nekoliko rijeci jedne jedine pjesme, o
djevojkama sto tuguju za mladicima koji odlaze u rat, i samo to pjevao,
neprestano, pocinjuci iznova cim dodje do ruba svog kratkog pamcenja. Blijed,
mrsav, zutih ocnih kapaka, izgledao je kao samrtnik. Trideset godina izdrzava
slijepu majku, zbog nje se nije ni zenio, zbog nje je od jutra do mraka vukao
tesku kalaisanu posudu punu zasecerene vode. Kad zaspi, djeca prilaze, sipaju
serbe i piju. Ja im se osmjehujem.
Salih Golub je imao brata u Gorazdu, ali su malo marili jedan za drugoga. Taj
brat iz Gorazda posjedovao je sume i cifluke, uzimao vakufska imanja pod
zakup, davao novac u zajam s lihvarskom kamatom, stekao veliki imetak o
kojem se culo tek kad je umro. Na Glasincu, gdje je drzao ergelu konja, ubili
su ga hajduci Becira Toske, a kako mu je zena umrla ranije, imanje je ostalo
bratu Salihu i majci. Tako je Saliha Goluba preko noci snasla sreca kakva ni u
snu ne dolazi.
Stigao je pred dzamiju sutradan, nimalo srecan, mirno ispricao sta mu se
desilo, i ponudio mi novac, da pocnem neki posao, ili da podjem s njim u
Gorazde, da mu pomognem u upravljanju tolikim imanjem. Kao da je zelio da s
nekim podijeli nesrecu. Kad sam odbio, Salih se nije zacudio. Pogledao je svoje
mjesto na kamenu, gdje se odmarao i pjevusio tolike godine, i otisao pognute
glave. Umro je iste noci, od radosti, ili od tuge. Majka mu se uskoro udala za
hodzu Sahinpasica, koji je licio na zenu vise nego Golubova majka. I on i ona
imali su po sedamdeset godina. Niko nikog nije prevario: ona je bila bez vida,
a on bez imatka. Zivot je prevario samo Saliha Goluba.
Nisam vise dolazio pred dzamiju.
Poceo sam da trazim vodu, tekucu, bistru, plitku. Mozda zbog hocinskih
barustina, ili zbog mutnog Dnjestra, sirokog kao more. A mozda i s toga sto
sam vodu mogao mirno gledati, ne misleci. Sve je otjecalo, tiho sa zuborom,
spokojno, sve, i misao, i sjecanje, i zivot.
Bilo mi je lijepo, bio sam gotovo srecan. Zurio sam u blistavu vodu, satima, i
pustao da mi preko ruke prelazi obli talasic, dragajuci me, kao da je ziv stvor. I
to je bilo sve sto sam htio, sve sto sam zelio.
Iz tog sna me probudio Mula Ibrahim. Sjena njegova je pala na mene dok sam
sjedio na obali potoka, ozaren.
- Gledas? - upitao je.
Zvucalo je sazaljivo, zvucalo je zabrinuto.
Nasmijesio sam se, ali nisam odgovorio.
- Jesi li svaki dan ovdje?
- Svaki dan.
- I sta radis?
Slegnuo sam ramenima.
- Zar ti ne dosadi gledati u vodu?
Pogledao sam ga zacudjeno: kako mi moze dosaditi!
- Dokle ces tako?
- Zasto?
- Od cega zivis?
Opet sam slegnuo ramenima. Nisam znao od cega zivim, niti je vazno.
- Poludjeces ovako sam.
- Necu.
- Doci ce zima, doci ce bolest, doci ce godine. Sta ces onda?
- Ne znam.
- Jesi li ljut na koga? Jesi li tuzan? Sanjas li teske snove?
- Ne sanjam teske snove, nisam ljut ni na koga, nisam ni tuzan.
- Pomogao si mi kad mi je bilo najteze. I ja hocu da pomognem tebi.
- Nista mi ne dugujes.
- Otvorio sam pisarsku radnju. Radices kod mene, koliko mozes i koliko hoces.
Ruka ti je sigurno otvrdla, ali ce smeksati.
- Nista mi ne dugujes, Mula Ibrahime. Kad sam ugledao camac, uhvatio sam se
nesvjesno. Mozda sam mislio da cu lakse isplivati.
- Ne vracam dug. Treba mi pomocnik. Radices, i platicu ti. Koliko mogu i koliko
je posteno. Neces se obogatiti. A volim raditi s poznatim covjekom.
- Navikao sam na ovu vodu i na tisinu.
- Docices ovamo, kad ne radis, ili kad bude manje posla.
- Pa, ne znam. Kako hoces.
- Radnja je lijepa. Ko kutija.
Radnja je usred carsije, u Mudzelitima, pod sahat-kulom, malena i neugledna,
vrela i zagusljiva ljeti, zindanski hladna zimi, uz javne nuznike sto su zaudarali
nepodnosljivo, pa smo Mula Ibrahim i ja, na smjenu palili tamjan i mirisno
korijenje anduza, kao u bogomolji, da umilostivimo neciste sile smrada. Ali je
to kadjenje malo pomagalo, i nije nam ostalo nista drugo vec da se
naviknemo.
I to mi je svejedno. Smijao sam se:
- Covjek se navikne na svaki smrad.
Mula Ibrahim je odgovarao dobrodusno, s lijepim smijeskom i bez pozivanja na
bozije ime, jer smo bili sami:
- Ja uvijek kazem: neka nije gore.
- Sto rekao onaj pametni covjek kad su ga vodili na vjesala.
- S pravom! Mogli su ga odmah ubiti, i ne bi mu ostalo ni tih nekoliko casaka
zivota. A do vjesala jos ima nade.
- Uzaludne.
- Kakve-takve. I to je bolje nego nista. A ovaj smrad, vidis, meni upravo
odgovara.
- Kako moze da ti odgovara?
- Evo kako: zasto su javni nuznici ovdje? Zato sto je ovo srediste carsije. A
meni bas takvo mjesto treba, pod nogom je svakome. A birajuci izmedju cistog
vazduha sa sirotinjom, i smrada sa zaradom, pametan covjek nece mnogo
razmisljati. Dvije lubenice pod jedno pazuho ne mozes staviti, dva dobra tesko
mozes sastaviti. Neka nije gore.
- Amin.
Mula Ibrahim je toliko zadovoljan ovim poslom, da je pravo cudo kako ga nije
ranije pronasao. U vojsku se prijavio bjezeci od jednolicne duznosti dzamijskog
imama i djecijeg ucitelja, a jos vise od osamnaest grosa plate na godinu.
Omamila ga je pomisao na pedeset grosa pisarskog ajluka, uz besplatnu hranu
s vojnickog kazana, a potajno se nadao i nekoj sreci, necijoj podrsci, kad se
vrati, nekom polozaju koji nece biti sirotinjski. A vratio se bez pare, bez novog
odijela, bez zdravlja, i bez izgleda na ma kakvu sluzbu a ne gospodarsku. Kod
kuce je nasao dvoje djece manje nego sto je ostavio, umrla su od kuge, i
zahvalio bogu sto nije nasao vise, kao neki drugi, uz nesebicnu pomoc onih koji
nisu isli u rat. Zena mu nije predbacivala zbog tog nekorisnog lutanja po
svijetu, a imala bi pravo, samo je zahvaljivala bogu sto je ostao ziv, jer bi se s
preostalo troje djece mucila do kraja zivota da je on poginuo. Rekla mu je
samo:
- Sto da se u tim godinama lomis po svijetu? Zar ne mozes biti pisar i ovdje?
Kao da je od bijesa isao u rat! Sirotinja ne bira, vec cini sto mora, sastavljajuci
kraj s krajem. A onda se poceo navikavati na tu misao. Zasto ne bih pokusao?
Zasto bi za svojom srecom morao trcati na kraj svijeta? Otisao je bogatom
Sehagi Soci i pozajmio novac da otvori pisarsku radnju. Dao mu je bez rijeci i
bez priznanice, i sto je jos ljepse, bez kamata. Nasao je i ducan (knjigovezac
Ibrahim Paro poginuo je na Hocinu), ocistio radnju od cirisa, misijih ogrizina,
malo je uredio, kupio nesto namjestaja, hartije, pribor za pisanje, i sjeo da
ceka musterije, moleci se bogu da mu pomogne. I pomogao je: musterije su
pocele da dolaze u vecem broju nego sto se nadao, i on se uvjerio da zenina
grdnja moze biti vrlo korisna, ako je primis kao savjet, i ako te sreca posluzi. A
njega je dobro posluzila, kao da je htjela da ga bogato obesteti za sve ono
vrijeme kad ga je uporno zaobilazila. A znao je (tako mi je rekao kad smo pred
vece prvoga dana isli kuci), da ne bi bilo ni ove radnje, ni musterija, ni srece,
da nije bilo bozije milosti, i mene, Ahmeta Sabe, koji su mu poklonili zivot.
Zahvalio se bogu na milosti, a mene poceo da trazi cim se malo sredio. I nije
ovo ucinio iz zahvalnosti, vec iz ljubavi: usnio me u srcu, srecan sto postoji
takav covjek na svijetu, i sto je bas on na mene naisao. Jer, lakse je naici na
rdjava, ima ih mnogo vise.
I ja sam to znao, zato me zbunila ova dobrota. Mozda je i on osjecao srecu sto
je ziv, mozda nije mogao da zaboravi smrt koja ga je bila scepala. Sve vise, i
nehotice, i ne znajuci, tonuo sam u ovaj cudni posao, za koji sam jedva i cuo
da postoji. Otkrivao mi je nalicje zivota. Ili njegovu srz. Svi jadi svijeta slijevali
su se u ovaj smrdljivi ducan, sve tuge i nevolje, sve pohlepe, sav prkos i ludilo.
Pisali smo molbe za zaostale plate starim ratnicima, za ispravljanje stvarnih ili
izmisljenih nepravdi, za pokretanje parnica oko imetka, za uvrede, za prevare,
za novac, preotet, utajen, nevracen, za neki davni inat kojemu je vec i razlog
zaboravljen, pa mi se ponekad cinilo da je cio svijet iscasen i da zaudara kao
javni nuznici pored nase radnje. A Mula Ibrahim je mirno poslovao, razgovarao
o strasti, slusao o pohlepi, budio nadu i pravima i krivima, zadovoljavao
ljudsku potrebu za trazenjem zamisljene pravde, nicemu se ne cudeci, nista ne
osudjujuci, sve primajuci kao obicno jer je ljudsko, pa se cinilo da je iznad
ovog jada, iako je zivio od njega. - Zar nije lijep ovaj nas posao? - pitao me
vedro, zadovoljan i sobom, i musterijama, i mladim pomocnikom, srecan sto
me otrgao iz ravnodusnosti i opasne samoce. Otrgao me, zaista, i oslobodio
cudne omamljenosti, pa sam se neprestano cudio zivotu koji nisam poznavao.
A kad su vojnici opet pozvani u rat, jer su Rusi osvojili Bender, Brailu,
Ismailiju, Kuliju i druge gradove sve do Dunava, nepismene zene su u jatima
dolazile u nasu radnju, da im pisemo pisma muzevima i sinovima, pisma koja
nece stici, jer ce se u ratnoj guzvi zagubiti, ili ce ih naci mrtve. Tada sam
poceo da mislim, da li su i moji roditelji slali ovakva pisma, da se cuvam
nazeba i da se sto prije vratim. Da li je berber Salih s Alifakovca pisao pisma
dvojici svojih sinova, druge djece i nema, i da li i sad pise, saljuci ih na trecu
cetu, od koje je ostalo samo ime, a niko vise tamo i ne zna da su pod Hocinom
ikad vojevala dva brata s Alifakovca, pa se otac ljuti kako su mu sinovi
nepazljivi i ne zure s odgovorom, a ja ne mogu da mu kazem istinu. Sta bi s
istinom?
Mula Ibrahim mi je velika tajna. Zbunjeno ga posmatram, i ne znam gdje da
ga smjestim izmedju plemenitosti i hladne poslovnosti. S paznjom je primao
zene i starce, naviknuto ih slusao, neraznjezen i nerastuzen, ali nekako prisno
siguran, ispunjavajuci ih povjerenjem koje je tesko objasniti. Ja sam pisao
cekajuci da mi kazu sta zele da saopste, pa smo se saplitali i ja i onaj sto je
govorio, covjek je trosio opste, nepotrebne rijeci, mrtve i neupotrebljive, ili bi
se zacuo lelek od kojeg sam se zagrcavao, i zagusen uzbudjenjem, posrtao
rukom po hartiji, pa su mislili da sam nevjest.
A Mula Ibrahim je dobro poznavao i njihove duse i njihove prilike, i citao je
svaku neizgovorenu misao u njima, kao da im je srce otvarao. Nije cekao da
mu ista kazu, oslobadjao ih je muke ispovijedanja i mucanja, i sam pisao,
govoreci naglas: "Dragi moj sine, cedo moje rodjeno, pisala sam ti prije
mjesec dana... (bijese li tako?)... a od tebe ni cusa ni glasa. Znam da ti nije
lako u tom nesrecnom ratu, i da nemas vremena da se javis svojoj majci, al da
mi je makar da cujem glas o tebi. Ne ljuti se sto ti cesto pisem, majka ko
majka, nesrecnica i ojadjenica, cim je stotinu konaka daleko od svog djeteta.
Po danu jos djene-djene, zabavim se poslovima, al po noci mislim samo na
tebe i na oci tvoje lijepe, pa ne mogu da zaspim. Cekam, nece li zvekir udariti
na avlijskim vratima, nadam se, luda, doci ces... (de, nemoj sad plakati, da
ovo svrsimo)... ili ce neko donijeti glas o tebi. Za nas ne brini, dobro nam je...
(znam da nije dobro, ali ti on ne moze pomoci, a njemu ce ovako biti lakse)... i
zaduha mi je gotovo sasvim prosla. Mejra pita za tebe svaki dan... (zar ne pita
vise? Udaje se?)... djevojke pitaju za tebe svaki dan..."
Zaustavljao sam ruku i slusao te lijepe rijeci sto su licile na starinske pjesme.
Tuga, stara stotinama godina, osjecala se u tim rijecima, u tim pismima
pisanim vise za one koji salju nego za vojnike, a slali su ih u vjetar, u nedodjin,
i sagorjece na nekoj komordzijskoj vatri, u prvoj hladnoj noci.
I dok sam ja, rastuzen, jedva uzdrzavajuci suze, slusao to tugovanje i
hrabrenje, suzbijajuci ozivljena sjecanja, Mula Ibrahim je bio potpuno miran.
Cak je primjecivao da mi ruka stoji nad nezavrsenim retkom, i upozoravao me:
Hajde, zavrsi to! A kad bi napisao pismo, prepuno ljubavi i ljepote, poslovno bi
uzimao novac za trud i stavljao ga u cekmedze, ljubazno preporucujuci
musteriji da opet dodje.
Od dva potpuno razlicita covjeka u njemu, koji je pravi?
Uvece je zapisivao svaku paru koju je primio, zahvaljujuci bogu na milosti.
Tada sam ga mrzio. Ruzno je zaradjivati na tudjoj nevolji, mislio sam. I rekao
sam mu to.
Ali mi platu nije povecavao.
- Plata ti je dobra - rekao je, ne saleci se. - U tvojim godinama ja sam dobijao
upola manje. I bio sam zadovoljniji nego sad. Znas li sta je najljepse u zivotu?
Zelja, prijatelju.
Zaista, nijednu zelju mi nije oduzeo, sve su bile na okupu, nezadovoljene, cak i
neprobudjene. Nisam se brinuo nizasto. Kad bih nasao vremena, isao bih do
Darive ili Kozje cuprije i, sjedeci na obali, slusao kako voda tece.
Mula Ibrahim me savjetovao:
- Zasto ne lovis ribu? Izgleda velika ludost, sto i jest, ali postane najveca
strast. I brani covjeka od njegovih ludosti. Svijet se moze rusiti, a ti ces,
nepomican, buljiti u vodu. Najveca mudrost u zivotu je da covjek pronadje
pravu ludost. Da je vlast pametna, naredila bi svima: udicu u sake, pa na
rijeku, lovi ribu! Ne bi bilo buna ni nereda. Kazem ti: lovi ribu, Ahmete Sabo!
- Ne mislim dizati bune, nije mi potrebna nikakva ludost. Miran sam, kao sto
vidis.
- Isuvise. Toga se i bojim. Bojim se sta ce biti kad se probudis. Lovi ribu,
Ahmete Sabo!
Smijao sam se, jer je izgledalo da se podsmijeva. A onda sam se sjetio da je
on podozriv prema svemu sto nije pravilo i zakon, zato mu se nije dopadalo
moje usamljivanje. Usamljenost radja misao, misao nezadovoljstvo,
nezadovoljstvo pobunu.
Ja sam bio daleko od misli na pobunu; samo sam lijeno sanjario.
Jednog dana mi je rekao da ce u radnju doci rodjaci imama iz sela Zupce, sinoc
je imam zadavljen u tvrdjavi sa jos dvojicom seljaka, zato sto Zupcani nisu
htjeli da daju ratnu pomoc. Rodjaci su odmah dotrcali, da ih spasavaju, ali je
pravda bila brza od rodjacke brige. Danas su culi sta se desilo, pa ce pisati
molbu da im se izruce lesevi. Ja cu im napisati tu molbu.
- Zasto su ih zadavili?
- Zasto? Pitas me, zasto!
Prvi put otkako smo zajedno, vidio sam da je uznemiren. Glas mu je tih, ali
ustreptao, i promuklo dubok, kao da ga gusi uzbudjenje.
- Sta hoces da ti kazem? Tolike ljude su pobili, a ti trazis razlog zasto su
zadavili imama i dva seljaka iz Zupce! Lovi ribu, Ahmete Sabo!
Izasao je na sokak, a ja sam gledao za njim, zabrinut: mogao bi, u uzbudjenju,
uciniti stogod sto se tesko popravlja.
Koliko li je razlicitih ljudi u tom covjeku?
Zupcani su dosli u gomili, zena imama i jednog seljaka (druga je na porodu,
kako su mi rekli, kao da se pravdaju), braca, sinovi, rodjaci. Stajali su u
malom ducanu, zbijeni, drzeci se jedni uz druge, u gomili, zbunjeni, ali se nisu
tuzili, nisu plakali, na moju srecu i veliko cudjenje. Eto, culi su sta se dogodilo,
rekao je brat imamov, pa mole da im se daju tijela, da ih sahrane u Zupci,
tamo im je sva rodbina. Voljeli bi da to bude odmah, sutra, jer nema razloga
za cekanje, hoce da kaze - vec su mrtvi, vise im u tvrdjavi nisu potrebni, a nije
ni dobro mrtvace dugo drzati nepokopane, usmrde se. Nabavili su tri tabuta, a
dosli su s kolima, pa bi ih sutra rano, ako je ikako moguce, odvukli u selo, zuri
im se, imaju mnogo posla kod kuce, ljeto je, vazdan stvari ima da se
posvrsava, a i ovako ce izgubiti dosta vremena.
Zastao sam, ukocen, zaprepasten njihovim mirnim pricanjem vise nego
nesrecom.
- Zasto ne pises, efendija?
Jedva sam pokrenuo ruku da dovrsim molbu kadiji.
Dzaba, zivot je tezi nego sto sam mislio.
Mula Ibrahim se vratio s nekim zamotanim stvarima.
- Je li gotovo?
Rekao im je cijenu, naplatio, i Zupcani su izasli, zaglavivsi se u vratima.
Gledao sam za njima.
- Niko ni suzu nije pustio, ni rijec zalbe nije rekao. Kao da ih se ne tice.
- Najmanje se govori kad te se najvise tice. A i navikli su na muku. Na njih sve
udara, i nebo, i zemlja, i ljudi. Hoces li mi pomoci da okitimo radnju?
- Zasto?
- Sutra je rodjendan sultanov. Drzi ovo!
Gledao sam ga u cudu: kakva je ovo sala?
Nije bila sala. Ozbiljno je radio neozbiljan posao, sav mu se predajuci,
poduzetan, gotovo razdragan.
Makazama je rezao obojenu hartiju, isijecajuci polumjesec, zvijezde, trake,
lijepili smo na staklo, na prozorske okvire, gradili smo nebeski svod pored
gradskih nuznika, mnostvo sarenih zvijezda i siljatih rogova polumjeseca
naselio je pisarski cumez, a u prozor smo stavili sliku Abdul Hamida, s
natpisom: Neka nam te Bog pozivi jos dugo godina, i sliku jednog janicarskog
odreda kako veselo odlazi u rat, a ispod nje smo napisali: Alah nam je darovao
nepobjedivu vojsku.
Oturao sam od sebe misao sto me salijetala, da sam i ja bio u toj nepobjedivoj
vojsci kad je bjezala preko Dnjestra. Ali, sta ce mi to sad? Ovo nije istina, ovo
je proslava.
Stavili smo svijece u prozor i, kako je vec pao mrak, upalili ih, pa izasli na
sokak, da se divimo.
Mula Ibrahim je odusevljen svojim djelom:
- Je li lijepo!
- Lijepo je.
- Niko se nece staviti da stavi sliku janicarskog odreda.
- Niko.
- A zvijezde? Kako izgledaju mjesec i zvijezde?
- Divno.
Bilo je bijedno, bilo je smijesno, bilo je ruzno. Ne bi bilo cudo da sam zaplakao
ili zaskrgutao zubima, a ja sam se smijao i prijateljevom odusevljenju i svome
gadjenju. Potpuno su me raskrojili cutljivi seljaci iz Zupce. Oni sad sjede u
velikom tudjem gradu, cekaju svoje leseve, a ja gledam u ovo sareno cudo i
smijem se, smijem, smijem. Suze mi teku od smijeha. Ako prestanem da se
smijem, ostace samo suze.
- Prestani! - saptao je Mula Ibrahim, prestravljeno se osvrcuci. - Cemu se
smijes? Sta je toliko smijesno?
Ne znam, mislio sam, ne znajuci sta je smijesno, ni cemu se toliko smijem.
Jesmo li okitili ducan i upalili svijece ispod sarenih zvijezda i junackog sultana
zato sto su ubijeni imam i dva seljaka iz Zupce, i to sad njihovi rodjaci cute u
mraku, cekajuci jutro, da ih mrtve ponesu sa sobom? Ili zato sto su pod
Hocinom izginuli svi moji drugovi? Ili sto berber Salih s Alifakovca jos ceka
svoje sinove?
Ne znam zasto se smijem.
3. Sreca, ipak
Isao sam sokacima, bez cilja, nikud, a nasao se pred pocrnjelim zidovima svoje
kuce, nigdje.
Zar kod nas svaki pojas pocinje sve iz pocetka?
Ta mrtva proslost i nikakva sadasnjost, te crne rusevine svega sto je bilo, na
kojima ne mislim nista graditi, ipak su nekakva spona s necim. S cime?
Prepoznajem staru mjesecinu, lici na onu iz djetinjstva, sad vara, srebrom
prekrivajuci garez. Jesam li je gledao iz one svoje sobe, gore, sto je sad nema,
ili pod hocinskom utvrdom, zamisljajuci da sam ovdje? Vec dugo se u meni
mijesa vrijeme i prostor, pa ne znam gdje sam, ni kad se desilo to sto mislim.
Ne postoje granice, kao u pustinji, kao na nebu, i sjecanja mirno prelaze,
smjestajuci se ondje gdje im je zgodnije. Lice na oblake, svejedno im je gdje
su, svejedno im je kad nastanu i kad nestanu. To mi ne smeta, cak je ugodno:
ne osjecam potrebu da ista razrjesavam.
Kad sam cuo njen glas, zacudio sam se. Zar ovdje ima ikog zivog? Poslije sam
se pitao: kako me prepoznala? Je li znala da samo moja sjenka moze doci na
ovo grobiste? Ili me vidjela kad sam ranije dolazio?
Prisao sam ogradi, samo da se pozdravim, bili smo komsije, a otisao sam kad
je sahat na kuli odbio ponoc.
Tijana, izgovarao sam poluglasno, zacudjen. Tijana. Niz cijelo kameno
stepeniste, sve do carsije. Tijana. I nista vise, samo to neobicno ime.
Kao da sam udaren. Sta je meni ta djevojka? Sta to ime, sto odzvanja u meni
kao zaljuljano zvono? Ali sam se tjesio da nisam bio pametniji ni kad sam se
penjao prema bivsoj kuci. Svijece pred sultanovim slikama su pogasene, ne
vide se zvijezde od sarene hartije u prozorima, zaboravio sam seljake iz Zupce
koji spavaju na nekoj pijaci, pod kolima, cekajuci jutro i svoje leseve, nisam
znao zasto idem gore.
Stajao sam mrtvo prisutan, muklo je tutnjalo u meni, kao u pustoj pecini, kad
me davni djetinji korak doveo do zgarista gdje nije bilo uspomena. A kakve su
i mogle biti? Zestoka a neodredjena ceznja nadvijena nad dragim, neljubaznim
gradom. Djecija soba, naseljena vrelim slikama maste bez cilja i uporista.
Otac, dakle kao mjesec, koji je cijelog zivota lakomisleno gubio sve sto bi
stekao; majka, koja nije mislila ni na djecu ni na boga, vec na njega, oca, i
koja je sigurno umrla od zalosti za njim, a ne od kuge; sestra, s kojom nisam
znao razgovarati, jer je iz nekog drugog svijeta; tetka, dosadna sa svojom
placnom ljubavlju i siktavim pricama o muzu, sto je, nezahvalnik, pobjegao
nekud u svijet, cemu se nisam cudio. Gore, iznad izrasle haluge, bila je oceva
soba, u nju sam smio uci samo dvaput godisnje, na dva Bajrama, da se
poklonim i poljubim mu ruku, divnu, bijelu, neradnicku. Sad i to izgleda kao
san.
Nista im ne zamjeram, pa ni to sto mi nisu uspjeli ostaviti cak ni uspomene.
Zivjeli su kako su mogli, i sigurno nisu zeljeli da na ovom grobistu stojim
prazan poslije njihove smrti.
Nikad to nikome nisam rekao (ima pravo Mula Ibrahim, najteze se govori o
onome sto te se najvise tice), a ispricao sam, vec druge veceri, djevojci iz svog
bivseg komsiluka, o kojoj ni trenutak prije susreta nisam mislio da li je ziva ili
mrtva. Prve veceri govorio sam o vojni, toboze ne o sebi, a ispalo je sve o
meni. O meni je rekla i ono: boze, kako su ljudi nesrecni. O meni i o svim
ljudima. Da li i o sebi?
I samo je to rekla. Cutala je i slusala.
Vracajuci se niz kamene stepenice (nasmijala se kad je sahat otkucao ponoc),
nisam se cudio, iako sam znao da je cudno sto sam gotovo nepoznatoj djevojci
ispricao ono sto nisam nikome, sto sam tek pred njom slozio u rijeci. Govorio
sam zato sto je bila mjesecina, sto u tim izgorjelim zidinama nije bilo mojih
uspomena, sto su se dvije tanke bijele ruke njezno savijale po truloj ogradi,
sto su zamisljeno a blago gledale crne djetinje oci zrele djevojke, sto me
slusala kako me nikad niko u zivotu nije slusao. Nisam to sebi objasnjavao,
nije bilo potrebno. Znao sam samo da sam se zaustavio. Uspostavile su se
granice.
Nismo se dogovorili, a sutra uvece smo se opet nasli na ogradi izmedju dvije
baste. I trece vece, i cetvrto, i ljeto se ohladilo, a mi smo se krili mrakom, ne
zeleci da iko sazna koliko smo postali potrebni jedno drugome. A svi su znali.
Sve vise sam s njom, i kad sam sam. Odnosim sa sobom njeno ime, i blistavu
sjenku ispod drveta. I pun sam njenog dubokog glasa, ljepsi je od zubora
vode.
Zvijezde od hartije i sultanova slika ostale su na prozorima ducana za neku
drugu svecanu priliku, i nisu vise smijesne. Ne vidim ih. Rastreseno pisem
zalbe sudu, ili pisma vojnicima, i ponovo procitavam, da ne napisem: voljena
moja. Bilo bi smijesno da to kadija procita na tuzbi zbog nekog duga.
U jesen sam joj predlozio da se vjencamo. Iskreno sam to zelio, nisam mogao
zamisliti da ce biti nekako drukcije, ali sam posteno rekao da sam rdjava
prilika, nemam nista niti ima izgleda da cu ikad imati, i ne dobija mnogo
udajom za mene. Mozda nije ni pravo da joj to nudim, ali mi ljubav daje za
pravo da budem nepravedan. Voljecu je, i necemo imati nista, je li joj to
dovoljno?
Ali ona je jos ludja od mene. Voljecemo se, rekla je ozbiljno, a to je mnogo, to
je sve. Nista mi drugo ne treba.
Nasalio sam se da ce nam u pocetku sigurno biti lijepo, a poslije, kad joj
dosadim, snalazicemo se kako znamo, osvjezavacemo nasu ljubav, kao stari
Dzezar, koji se tri puta rastajao i ponovo vjencavao sa svojom zenom.
- Bez potrebe je mucio i sebe i nju - pobunila se Tijana. - Trebalo je da nadje
zenu s kojom se nece nikada rastati. Ili da zivi sam. Ni haljinu ne valja krpiti, a
kamoli ljubav. Bolje je otici.
- Ti bi otisla?
- Otisla bih.
- Zato sto me ne volis?
- Zato sto te volim.
Nije mi sasvim jasna ta zenska logika, ali sam znao da govori istinu. I bilo mi
je drago sto to kaze, mada je zvucalo suvise ozbiljno i neopozivo. U tom
trenutku nista drugo nisam ni zelio.
Uskoro smo se vjencali. Mula Ibrahim, i prvi ducanski komsija, stari Omer
Tandar, berber, bili su nam svjedoci. Tijana Bjelotrepic, kci pokojnog Mice i
pokojne Ljubinke, postala je Tijana Sabo.
Mula Ibrahim se nije iznenadio kad sam mu rekao, mada je sigurno mislio da
je to prolazna ludost, i da se necu bas ozeniti (hriscankom, i jos siromanom!),
ali nista nije rekao protiv moje odluke. Vidio sam mu cudjenje na licu, ili sam
ga ocekivao pa mi se cinilo da ga vidim, ali ono sto je kazao i ucinio, bilo je
posteno. Pohvalio je djevojku i njenu porodicu, pohvalio moju odluku, ponudio
se za svjedoka, zamolio i veselog hadzi-Omera da ode s nama do kadije, a
onda nas odveo svojoj kuci, gdje nas je cekala prava gozba. Tiha Mula
Ibrahimova zena primila nas je srdacno, zbog neceg zaplakala kad je poljubila
Tijanu, pokazala nam troje djece (dvoje je umrlo; hadzi Omer se smijao: smrt
uzme, oni odmah namire), i gledala nas, gledala, neprestano, i tuzno i veselo,
kao majka. Poslije sam se sjecao tog njenog saucesnog pogleda, i mislio kako
nas je zalila zbog svega sto nas ocekuje u zivotu.
Poslije rucka kod Mula Ibrahima, otisli smo u moju ruznu sobu, i gledali se
zbunjeno.
- Bilo je lijepo - rekao sam.
- Vrlo lijepo.
- Docekali su nas srdacno.
- Zato sto su dobri ljudi.
- Jesi li zadovoljna?
- Jesam.
- Ne bih rekao. Nesto te muci.
- Malo sam zbunjena.
- Zasto?
- Ne znam. Proci ce.
- Mozda ti je zao sto nikog od nasih nije bilo. Mojih nema, mrtvi su, a tvoji su
ljuti. Sta mozemo.
- Sjedi kraj mene. Daj mi ruku.
Cutala je, pribijena uz mene, kao da trazi zastitu. Preboljevala je sto su je
njeni napustili. Navikavala se na mene. Sad nikoga nemamo ni ona ni ja,
hocemo li biti dovoljni jedno drugome? Kakvi su bili njeni djevojacki snovi,
kakav je bio onaj zeljeni koga je zamisljala, da li je i u najruznijem snu vidjela
ovu strasnu sobu, koja je i meni odjednom postala nepodnosljiva?
Da li da je upitam, ili da je pustim da se navikne na ono sto ce biti njen zivot?
Tada je neko pokucao na vratima.
Ko bi mogao da bude? Nikog nismo ocekivali.
Otvorio sam: nepoznat covjek je stajao preda mnom, cudno ozaren, ovlazenih
ociju, sa srecno sjetnim smijeskom, kao da je pobjegao sa vlastitog pogreba.
Nije izgledao narocito pametan, tako raznjezen, a sigurno ni ja: zacudjeno sam
gledao njegovo lice obasjano srecom, koja mi je bila nepoznata kao i on.
Rekao je da trazi mene, i da zeli samo da me vidi. On je Ferhad, blizi rodjak
moje majke, a nije cudo sto ga ne poznajem. Prije dvadeset godina, za vrijeme
pobune brace Morica i Sari-Murata, pobjegao je u Valjevo, i sad se, eto, vratio.
Potpuno sam bio zaboravio za tog svog rodjaka, o njemu sam slusao u kuci, a
zaboravio sam i zasto je pobjegao, i na cijoj je strani bio, na strani brace
Morica, ili gradskih trgovaca. Ali mi je bilo drago sto je neko od mojih, a zaista
kao da je ustao iz mrtvih, dosao da me posjeti upravo u casu kad smo mislili
da nikog svog nemamo.
Ponudio sam da sjedne, on se pozdravio sa snahom, kako je lijepa, rekao je,
dar nam nije kupio, jer je kasno saznao za vjencanje, i zurio je samo da nas
vidi, a dar ce donijeti sutra. Pricao je, pricao, pa bi zacutao, obasjan nekom
radoscu, uznemiren neznanom srecom, meni sasvim dalekom, a ja sam mislio
kako je sve to cudno. Samo dvadeset godina je proslo, a sve se zaboravilo, i
braca Morici, i Sari-Murat, i njihovo bezakonje, i ljudi koje su pobili. Izdalo je i
narodno pamcenje, pa se pjevala tuzna pjesma o vjesanju dvojice brace, kao
da su junaci a ne surove siledzije. I mozda bas ta pjesma, u kojoj je narod
stvarao junake od onih koji to nisu, i taj zaborav, kao da je sve stoljecima
daleko, doveli su moga rodjaka u Sarajevo. I ceznja za rodnim gradom.
Govorio je o toj ceznji suznih ociju. Nije mogao da spava, nije mogao da jede,
cinilo mu se da ce umrijeti od tuge, satima bi sjedio sam i zamisljao svoj grad,
korak po korak, kucu po kucu, bojeci se da mu slika ne pobjegne, kao utvara.
Stotinama, hiljadama puta prolazio bi poznatim sokacima, i mislio kako
covjeku nista nije vaznije ni draze od zavicaja. A danas je hodao, hodao, po
pravom gradu, obilazio poznata mjesta, ljepsa su nego kad ih je zamisljao,
tamu, u dalekom Valjevu, i sutra ce opet, cini mu se da nikad nece utoliti tu
glad ljubavi.
A ja sam se cudio toj ludosti. Da sam imao kud, i da mi nije svejedno, otisao
bih na koju bilo stranu svijeta. I sad. Samo bih poveo voljenu zenu koju sam
nenadno stekao.
Nije utolio glad svoje ljubavi. Nije mi donio obecani dar. Omeli su ga.
Sutradan ga je serdar Avdaga prepoznao, onako zanesenog i zablesavjelog
zbog ponovo pronadjenog grada, uljepsanog dvadeset godina dugom zeljom, i
prijavio ga kadiji. Odveden je u tvrdjavu i zadavljen. Zbog necega sto su svi
zaboravili.
Tada sam na Tijani prvi put primjetio cudnu uznemirenost. Izgledala je
uplasena, dugo je cutala, odsutna, zagledana u jednu tacku.
- Ako bismo otpatili svaciju nesrecu, sta bi bilo od nas? - umirivao sam je
blagim dodirom i grubim rijecima. A nismo ga ni poznavali. Nismo mu se
nadali, ni njemu ni ikome drugome.
Uskoro smo zaboravili nerazumnog Ferhada koji je stradao zbog ceznje za
rodnim gradom. Da ga nije toliko volio, bio bi jos ziv. Ali, ko zna. Koliko je bio
lud, mozda je vise volio da umre u svome gradu nego da zivi u tudjem.
Tako smo izgubili i tog jedinog rodjaka. Izasao je iz tame, dotle nepoznat, zivio
samo tren, da vidi grad i nas, i opet otisao u tamu.
Poslije smo se pitali da li je i bio, ili smo ga izmislili, toliko je sve licilo na ruzan
san.
Nekoliko dana poslije Ferhadove pogibije, pomenuo ga je Sehaga Soco. U
pratnji svoga momka, Osmana Vuka, koji mu je vodio trgovacke poslove,
svratio je u nasu radnju radi nekih darovnica skolama i bibliotekama. Znao je
da mi je Ferhad rodjak, i pitao me o njemu, a ja sam mogao ispricati samo ono
sto mi je Ferhad rekao. Budala, gundjao je Sehaga natmureno, budala! Eto mu
rodni grad, eto mu zavicaj! povazdan gledao sokake, velis? Gledao smrad,
gledao svoju i nasu nevolju. Rodio se ovdje, e pa cudna mi cuda! To je nesreca
a ne ponos. To je razlog da covjek place a ne da se raznjezava. Za cime je
ceznuo dvadeset godina, pobogu brate! Za ovom siromasnom zemljom, za
pakoscu sto u nama zivi duze i jace i od materinske ljubavi, za neodoljivom
potrebom da cinimo zlo kad god mozemo, za nasom divljom turobnoscu?
- Zemlja ko zemlja, ljudi ko ljudi, isti svugdje - rekao je Mula Ibrahim oprezno,
plasljivo gledajuci u ozbiljnog Sehagu i nasmijanog Osmana Vuka.
- Niti je zemlja kao druge, niti su ljudi kao drugi! Zemlja je bijeda. Je i vam
palo u oci kako se zovu nasa sela? Reci im, Osmane!
- Zloselo, Blatiste, Crni Vir, Paljevina, Glogovac, Gladus, Vukojebine, Vucjak,
Vukovije, Vukovsko, Trnjak, Kukavica, Smrdljak, Zmijanje, Jadovica...
- Eto! Sve cemer, sirotinja, glad, nesreca. A ljudi? Gadno mi je da govorim. A
zasto je tako? Ne znam. Mozda zato sto smo po prirodi zli, sto nas je bog
obiljezio. Ili sto nas nesrece neprestano prate, pa se bojimo glasnog smijeha,
bojimo se da cemo naljutiti zle sile koje stalno obilaze oko nas. Zar je onda
cudo sto se uvijamo, krijemo, lazemo, mislimo samo na danasnji dan i samo
na sebe, svoju srecu vidimo u tudjoj nesreci. Nemamo ponosa, nemamo
hrabrosti. Biju nas, a mi smo i na tome zahvalni.
Mula Ibrahima je oblivao znoj, bojao se mocnog Sehage a jos vise onih kojima
se njegove rijeci ne bi dopale, pa je pokusavao da bar sebe ogradi:
- Ne treba sve gledati crno, Sehaga.
- I ja tako kazem, Mula Ibrahime, lazem i sebi i drugima. Ali ponekad, ne tako
cesto, kad mi se zgadi laz, onda progovorim istinu. Crno je, Mula Ibrahime, u
teskom vremenu zivimo, a zivimo jadno i sramotno. Utjeha je samo sto ce oni
koji budu poslije nas zivjeli, preturiti preko glave jos teza vremena, i pominjati
nase dane kao srecne.
To su bile najcrnje rijeci koje sam ikada cuo, i padale su na dusu tesko, kao
zagrobne pjesme. Mozda zato sto je govorio bez zestine, mirno i uvjereno,
hrabro a opet mocno. Sigurno nije istina sve sto govori, ali je najveca istina
njegova tuga.
Nisam mogao a da ga ne upitam, na veliko zaprepastenje Mula Ibrahimovo:
- Zar smo svi zli, Sehaga?
- Svi. Neko manje, neko vise. Ali svi.
- Seljaci iz Zupce, cuo si za njih, nisu zli. Vojnici sa Hocina nisu zli. Mi smo
nesrecni, Sehaga, bez svoje krivice.
Ali se u njemu, izgleda, utulila vatra i iscilila potreba da govori. Sumorno me
pogledao i izasao. Ispratio sam ga na ulicu, rekavsi da bih volio da nastavimo
ovaj razgovor. Njegove rijeci su mi pale na dusu kao zeravica.
Ne, rekao je bezvoljno, nikakav razgovor necemo nastavljati. Ako me to
zanima iz obicne radoznalosti, onda ne vrijedi ni govoriti. Ako me nesto boli,
zasto mi je potrebno tudje misljenje? On ne drzi ni do svog, a kamoli do
tudjeg, i cesto govori i ono sto ne misli, ili ono sto misli samo danas, a sutra,
zaboravi. A sta ce meni to?
- Ili hoces da prijavis? - ljubazno se iscerio strasni Osman Vuk.
Izgrdio me i Mula Ibrahim, zbog uplitanja u nezgodan razgovor. Lako je Sehagi
Soci, on je bogat i prebogat, sve visoke cinovnike drzi u dzepu pozajmicama i
mitom, i svi se prave da ne znaju sta Sehaga govori. A sto sam ja? Siromasni
pisar kod njega fukare. Neka samo kogod jace kihne, oduvace nas kao prasinu.
Cak i mocniji ljudi stradaju, a mali se samo istope. I nije nase da pitamo zasto
Sehaga tako govori. Njegove brige su drukcije, a nase je da ne potonemo u
ovom zivotnom vrtlogu. Zato, pamet u glavu!
Znao sam to, odavno sam slusao, u radnji, na ulici, u carsiji: pamet u glavu!
Kao posljednji zakon, ako najsigurnija zastita pred bezbrojnim opasnostima.
Zbog svega sto mozes da ucinis, zbog rijeci, pogleda, misli, i zato: pamet u
glavu!
Boj se svega, ne budi ono sto si!
Nisam mogao pristati na takvo beznadje, postoji valjda i neka druga
mogucnost za ljude osim straha, ali sam zapamtio taj nauk, to zajednicko
mucno iskustvo, koje je zagadjivalo zivot.
Pa dobro, poslusacu: pamet u glavu, Ahmete Sabo! Bas zato da mi ne zgade
ovaj novi zivot.
Posao sam jednog popodneva da Tijani kupim poklon na carsiji. Mula Ibrahim
me upozorio, bez ikakve potrebe, da ne navikavam zenu na skupe poklone. To
je lijepa navika, ako je razumna, pricinjava radost i posrzava ljubav. Ali ako je
nerazumna, stvorice u zeni pohlepu, a meni ce postati teret. Nista skupo! Vec
nesto sitno a lijepo, struk cvijeta, ili nesto korisno, papuce, kad joj se stare
poderu, samiju, ako nema u cemu izaci, i lijepu rijec, to je najvrednije.
- A bas sam mislio da joj kupim zlatnu ogrlicu!
- Niposto! To nije paznja, vec ludost.
Nasmijao sam se:
- Rado bih ucinio tu ludost, kad ne bih morao zivjeti sa svojih dvadeset pet
grosa godisnje. Odakle mi toliki novac za ogrlicu!
- Sta ja znam. Tvojoj zeni je isplacen njen dio imanja.
- Dobila je takvu sitnicu da me sramota i pomenuti.
- Zasto si pristao?
- Bas me briga.
- Ej, tesko zeni s tobom, i tesko djeci koja ce ti se roditi.
- Svako se radja sa svojom srecom.
- Tako govore svi lakomisleni.
Ne znam jesam li lakomislen, ili zadovoljan neocekivano stecenom srecom,
poslije pasijeg zivota u ratu, ali se nisam naljutio na Mula Ibrahimovu rijec, jer
znam da mi ovaj cudni covjek zeli dobro, i veseo sam posao u Kujundziluk, da
kupim stogod sitno, prsten od srebra, jevtine pafte, lancic, da pokazem dobru
volju, a uz to cu dodati struk cvijeta i lijepu rijec.
Radovao sam se povratku kuci.
Zastao sam pred radnjom mahmuta Neretljaka: nesto privjesaka i sitnjurije
visilo je iza prljavog stakla.
Nisam znao da je opet otvorio ducan. Dok sam jos isao u skolu, pravio je u
ovoj radnji lazne pare bakrenjace, i proturao ih kao prave. Za kaznu je
prebijen i protjeran iz Sarajeva. Deset godina je proveo u izgnanstvu, negdje
na Istoku, pa se vratio proljetos i, eto, ponovo zasjeo u istom ducanu.
Nisam ga vidio kroz prozor. Ali sam cuo glasove u sobici iza radnje, krupan,
kasljucav, Mahmutov, i sitne djecije. Poucavao ih je, cemu? Licilo je na nesto
poznato. Gospode boze, pa to je arapski jezik, iskrivljen, unakazen, nadolmljen
turskim, perzijskim i grckim rijecima, zacin socnim nasim psovkama. Sta on to
radi? Slusao sam zabezeknut, tu nevjerovatnu papazjaniju, taj niciji skitnicki
jezik, koji bi mogao da posvjedoci o dalekim putevima kojima je ovaj izgnanik
prosao, i o bezbrojnim poslovima kojima se bavio, ali ovoj djeci nece mnogo
pomoci. Napravice metez u njihovim malim nevinim tikvama.
I dok sam oklijevao da li da ga pozovem ili da odem, on je oslobodio muke i
sebe i mene i djecu, pustivsi ih iz tamnice svoga neznanja i njihove nedoumice.
Izasli su osamuceni, posrcuci pod tezinom besmisla koji im je uzburljao mozak.
- Oni sigurno misle da su glupi ili da je nauka nedohvatna - rekao sam veselo,
gledajuci za njima.
- Tacno je i jedno i drugo - odgovorio je Mahmut razlozno.
Nasmijao sam se:
- Slusao sam kako ih ucis.
- A sta ti je smijesno?
- Pa ti ne znas arapski.
- Sigurno da ne znam. Odakle bih znao?
- A zasto ovo radis ?
Pruzio je ruke ispred sebe, prsti su mu drhtali.
- O zanatu vise ne mogu da radim, drugo nista ne znam. Preprodajem ove
drangulije, i ucim djecu. Ja malo znam, oni malo placaju, pa niko nikome nije
duzan. Sta gube? Nista. Naucice u medresi, ako im bude potrebno. A ja od
toga zivim.
- A kad se cuje da ne znas ? To se ne moze dugo kriti.
Slegnuo je ramenima: bice nesto drugo. Kao lazne bakrenjace.
Gledao sam u njegovo izbrazdano lice skitaca, u lukave a opet nevine oci
prestupnika s mastom, i nesvjesno se smijesio. U djetinjstvu su nas
uzbudjivale njegove lazne bakrenjace, teske batine koje je dobio, izgnanstvo u
daleke nepoznate zemlje, a sad preda mnom drhte njegove ruke koje su
kovale srebrnu zicu i pravile lazni novac. Zivot ga je izlomio, bolest ispila, a
zivjeti se mora.
- Ja cu ti pomoci - rekao sam, i ne razmislivsi. - Znam nesto arapski.
Mahmut se namrstio:
- Pronadji drugu djecu. Zasto otimas moju?
- Pomoci cu ti badava.
Zacudio se, nije znao da li da jos vise sumnja, ili da me zali:
- Slusaj mladicu, ako nista rdjavo ne smjeras, onda nisi bas pametan.
- Dobro, nisam pametan, ali nista ne skrivam. Koristice i meni. Obnovicu ono
sto sam ucio.
- A ako ti lazem za bolest, ako to cinim da bih imao za pice?
- Svejedno. Nece biti stete nikome.
Jos se branio:
- A zasto si slusao?
- Slucajno. Htio sam da kupim neku sitnicu za zenu.
- Od ovih drangulija? Vidis, ja te ne pitam, odvikao sam. Hajde, pogledaj.
Drhtavim prstima vadio je i pokazivao jevtini nakit.
- Hoces li ovo?... A za ucenje, ako mislis ozbiljno, platicu ti, koliko da nije
badava. Ako ovi djecaci ne dodju, a desi se da ne dodju, naci cu druge, sad ce
biti lako, mogli bismo dovesti i prave djake, iz medrese, samo, ova soba je
malena... Uzmi ove pafte, i ovaj lancic, ako joj se ne svidi, naci cemo nesto
drugo... Hoces li sutra poceti, uostalom, kad hoces, i u koje doba hoces, meni
je svejedno. A ako si se salio, neces doci, i gotovo... Ove stvarcice sad plati,
ako se predomislis za ovo sto si govorio.
Bilo je smijesno ovo njegovo isprepleteno pricanje, ova opreznost,
nevjerovanje, cudjenje zbog ponudjene pomoci, nade koje su se pred njim
otvarale, sumnje, ako ludi covjek dodje sebi. Mogao je pomisliti i da sam lud, i
da sam dobar, i da tjeram segu s njim, i da nesto potajno smjeram, ali je sve
ostavio bozijoj pomoci, jer nista nije mogao da izgubi ako se i predomislim.
Ostace na istom.
Sutradan sam poducavao djecu pravom arapskom jeziku, tjeseci ih da ce im se
sadasnji mrak polako poceti da pretvara u vidjelo. Gledali su u me s
nevjericom, a Mahmut je sjedio uz nas, klimao glavom, kao pravi muderis,
povladjujuci mome znanju a mrsteci se djecijem neznanju, iako je njegovo
nepoznavanje bilo slicno njihovom. I nije se cudio sto ovo radim, niti je vise
pominjao placanje: moju ludost je prihvatio kao stvar koja se tice samo mene,
a nije htio da mi nudi ono sto ja nisam trazio. Preuzeo je brigu o pozivanju
djece, o zagrijavanju sobice mangalom, kad je bilo hladno, o naplacivanju
casova, o hvaljenju moje velike ucenosti, svuda gdje je mogao da stigne, a
meni je prepustio sporedni dio posla, poducavanje.
Pio je, zaista, pio je prilicno, nije bila laz, ali se to jedva primjecivalo. Bio je
samo ugodno veseo i tako blazeno raspolozen, da sam najvise volio kad je
pripit. Cak su mu se i ruke manje tresle, i tada sam vidio da je to od pica, a ne
od bolesti. Poslije casova me vodio u Idrizovu kafanu, da za ulozeni trud mene
casti kahvom a sebe rakijom.
- Evo moga ucenjaka - govorio je ponosno.
Ovaj cudni posao nije izmislio samo zato da bi dosao do kakve-takve zarade.
Cini mi se da ga je vise privlacila zelja za neobicnim.
Pricao je, s ceznjom i zaviscu, o zeni iz neke palanke, rodjenoj bez ruku, koja
je nogama plela i druge poslove obavljala, pa su je rodjaci pokazivali po
vasarima i pare zaradili. Ili o trgovcu Hasanu, koji je iz Misira doveo dva
cudnovata ovna, i stekao imetak na njima, jer je svak htio da ih vidi.
Sve drugo, obicno, bilo mu je dosadno, nedostojno covjekove paznje. Zato sto
je sitno i nezanimljivo, zato sto dugo traje, zato sto ne ostavlja covjeku
dovoljno vremena. A zasto mu je bilo potrebno to vrijeme, nisam mogao da
saznam.
Da li sam mu i ja licio na zenu koja prede vunu nogama, ili na noja iz dalekih
krajeva?
Rekao sam to, smijuci se.
On se uvrijedio.
- Kako mozes tako da govoris! A ko je koga molio, ja tebe ili ti mene? Rekao
si: koristice mi, obnovicu ono sto sam ucio. I ucinio sam ti, pomogao, dao ti
ducan, dao djecu. Sta je tu cudno, sta neobicno? Znam, reci ces, ti znas
arapski, ja ne znam. E pa, cudna mi cudna! Ostace magarci i s tvojim znanjem
i s mojim neznanjem. A za noja i za zenu bez ruku dobro sam razumio.
Iskoriscavam te, je li? A jesam li htio da platim? Odbio si. Hocu i sad. Dacu ti
sve ako hoces. Samo nepravdu ne podnosim. I da budemo nacisto: da li ti
mozes bez mene, to ne znam, ali ja bez tebe mogu, sigurno.
A vec sutradan, u odredjeno vrijeme, polako je hodao ispred Mula Ibrahimove
radnje.
Sacekao me ponizno:
- Bojao sam se da ne zakasnis. Zao mi je da djeca cekaju.
Zeni sam rekao da pomazem nesrecnom covjeku koji sve u zivotu cini
pogresno, a drago mi je i da radim s djecom, pogotovo otkako mi je rekla da je
trudna, i otkako ocekujemo nepoznato drago stvorenje, koje ce rasti izmedju
nje i mene, kao izmedju dva duba, zasticeno, netkriljeno, i nece ici ni na kakav
Hocin, niti ce uciti arapski jezik kod Mahmuta Neretljaka. Naucicu ga
pjesnistvu, i naucicu ga da mrzi rat.
Slusala je ganuta, sa suzama u ocima sto su postajale sve ljepse i dublje. Zena
vise voli njeznu rijec, makar bila i glupa, nego pametnu, ako je gruba.
Mula Ibrahimu sam rekao istinu, da i sam obnavljam ono sto sam nekad znao,
moglo bi mi opet zatrebati.
- A zasto neces da naplatis?
- I on toliko malo uzima, da bi bilo smijesno dijeliti.
- Cinis dvije pogreske - poucio me ozbiljno. - Udruzio si se s covjekom koga
niko ne postuje. Kako ce onda tebe postovati? I ne naplacujes za ono sto
posteno radis. Kako ce onda ljudi cijeniti tvoje znanje? Mislice da nista ne znas.
A sto osvjezavas zaboravljeno, to je dobro. Dok nesto ne postignes. Poslije ces
opet zaboraviti. Nekome, doduse, nije potrebno znanje da bi postigao mnogo.
Tebi je potrebno. Nema u tebi lukavstva.
- Zar lukavstvo moze zamijeniti znanje?
- Iskusan covjek bi upitao: zar znanje moze zamijeniti lukavstvo?
- Lukavstvo je neposteno.
- Nije uvijek ni neposteno. Zato sto je neophodno. Kao kaput zimi. Neko to
zove i mudroscu.
- Sta bi prvo savjetovao covjeku kome zelis dobro?
- Da se svojim misljenjem ne izdvaja medju ljudima s kojima zivi. Zato sto ce
se onemoguciti prije nego sto ista ucini.
- Ove slike u nasem izlogu nisu izdvajanje.
- Drugi moj savjet covjeku kome zelim dobro bio bi: ne govori uvijek ono sto
mislis.
- Jesi li ti ucinio ono s cime se u sebi ne slazes? Lukavo je, sigurno i potrebno,
ali te je valjda i malo stid?
- Nije, nimalo. Ima stvari koje su iznad nas, i ne mogu se mjeriti nasim
obicnim mjerilima. Sultan je gotovo nadstvarni pojam koji povezuje nasa
razlicita htijenja. On je visi razlog, koji nas drzi na okupu, kao sila teza.
Razletjeli bismo se na sve strane, kao iz pracke izbaceni, kad njega ne bi bilo.
- To bi zaista bilo zabavno!
Pogledao me iznenadjeno, uplaseno: mislio je da sam se izlijecio od ludosti
koje sam, kao jedini plijen, donio iz rata. I jesam. Oslobodio sam se cudne
bezvoljnosti i tihe tuge, i namjeravao da podjem odavno utrtim putem kojim
ide vecina ljudi.
Ali mi se odjednom ucinila nadasve zanimljiva mogucnost da nestane sila teza,
i da sve pocne da lebdi i leti na sve strane, da se raskidaju stari spojevi, da
nasilnik zaboravi zrtvu u svom nepovratnom letu, a osvetnik juri drugom
stazom, iznad ili ispod onoga kome zeli da se osveti. Nestalo bi krivih i pravih,
ostalo bi samo lebdenje. Letjele bi i dzamije, sokaci, groblja, drveta, kuce,
uselio bih se u jednu sa svojom zenom, cvrsto bih je drzao u zagrljaju, da mi
je vasionski vihor ne odnese, i bili bismo srecni, znajuci da nema zlocudne sile
koja nas moze vratiti u ruzno zivotno puzanje. Uhvatio bih i jedno drvo, jabuku
ili tresnju, da mi cvjeta, neprestano kruzeci i da daje plod nasem djetetu koje
ce se roditi u tom kruzenju. Ni rat vise ne bi bio moguc, jedino ako bi uspio
nekog da udaris, nogom ili sakom, u prolazu, a mozda bi vise pozelio da ga
upitas za zdravlje. I poducavanje djece bilo bi nesto drukcije nego ovdje, i
svakako manje dosadno. Taman bi jednom letecem djaku saopstio neko
pravilo, i susreo bi a ponovo kroz godinu ili dvije, da ga upitas je li zapamtio, a
mozda i nikad vise, na njegovu srecu. Samo bih svoje dijete naucio svemu
lijepom sto znam, nizasto, iz cistog zadovoljstva, da mu bude ugodno.
Nasmijesio sam se toj sasavoj misli, kao izlijeceni pijanac mirisu rakije, pomalo
setno, pomalo podsmjesljivo. Ne bih joj se zacudio, poslije rata. Danas mogu i
bez nje.
Cistio sam od prasine sliku sultana Abdul Hamida, lijepio za staklo sasusene
zvijezde, ispravljao uvrnute rogove polumjeseca, i nije mi bilo smijesno.
Sigurno zbog zene, koja me docekivala kao da joj donosim srecu na poklon, i
sigurno zbog djeteta, ciji sam rast osluskivao, s dlanom na nabreklom trbuhu,
s uhom na tajanstvenom bilu kojim se novi zivot javljao iz nepostojanja. Nisam
vise bio sam. Bilo nas je dvoje, i trece jos nerodjeno, jace od nas, spona koja
me sve vise vezivala s izgorjelim roditeljskim domom. Zbog njih sam spokojno
uredjivao nebeski svod pored javnih nuznika, sto se neprestano kvario i
osipao. Nisam se vise smijao, zbog njih. Sjecao sam se, doduse, onog smijeha,
i mislio na seljake iz Zupce, koji su trazili leseve svojih mrtvaca. Ne suvise
cesto, mozda i sve rjedje, jer vrijeme uporno glodje covjekovu misao, i od nje
ostaje kostur, blijeda uspomena, bez pravog sadrzaja. Prilagodjavao sam se,
ne misleci o tome, i Mula Ibrahim je bio sve zadovoljniji blijedom obicnoscu
mojih misli. Govorio je, nekad: lovi ribu! A mogao je i da kaze: ozeni se!
Radjaj djecu! I to smiruje nezadovoljstvo, jer namece obaveze... Najcvrsce od
svih: obaveze ljubavi.
Mula Ibrahim je dobro poznavao ljude. Ucinilo mu se da je upravo dosao
trenutak koji je ocekivao. Posteno je htio da mi pomogne, mislio je da vrijedim
vise nego da zivotarim u ovom cumezu.
- Spremi se, ici cemo na sijelo kod hadzi Duhotine - rekao mi je ponosno.
Znao sam sta to znaci. Taj poziv je isto sto i odlikovanje. I jos vise, mogucnost
susreta s ljudima od uticaja. Hadzi Duhotina je nekad tucao so, a poslije se
obogatio, i svakog mjeseca priredjivao gozbe za poznate junake. Nikad nije bio
u ratu, nikad nije pusku opalio ni sablju pripasao, ali je zbog neceg volio
ratnike i uzivao da ih saziva i casti u svojoj prostranoj kuci. Krug pozvanih bio
je uzak, strogo odabran.
Nisam odbio, izlijecio sam se od ravnodusnosti kojom me obogaljio rat. Postao
sam kao i ostali pametni ljudi. Cak sam pomislio kako imam srece, ili je Mula
Ibrahim svemoguc.
Ali je gozba prosla, a mi nismo otisli. I mnogi mjeseci su prosli, a poziv nije
stizao. Novi gosti ne ulaze, izgleda, lako u tu kucu.
- Strpljenja! tjesio me Mula Ibrahim. - Vrijedi pricekati.
A ja sam odgovarao, da me se ne ticu ni ti nekakvi ratnici, ni stari Duhotina,
meni je sasvim dobro i bez njih. I sve vise sam se ukopavao u uvrijedjenost,
postala mi je odbrana. Poceo sam iskreno da prezirem te ljude, neprelaznim
zidom odvojene od onih kojima je mjesto na tom skupu. Starog Mehmed-agu,
sto je na banjaluckoj vojni prvi navalio na neprijatelja i uskocio u sanac,
cuvenog junaka i cuvenog pijanicu koji nije postovao niciji polozaj vec covjeka,
nisu pozivali. Starog Dugonju, s Begovca, isjecenog austrijskim bajonetima i
jedva sastavljenog, izresetanog kursumima kao da je bio meta na strelistu, pa
je poslije sakatim prstima pravio oklagije i cibuke, nisu pozivali. Junackog
bajraktara Muharema, posljednjeg od stotinu bajraktara banjalucke vojne, sto
je bez rijeci prosio stojeci pred kamenim hanom, nisu pozivali. I nikog od starih
junaka, ni jednog jedinog, jer novi nece da dijele slavu ni s kim, ali nisu zvali
ni nove ako nisu imali polozaj i imetak. A pozivali su za svoju sofru ugladjene
pisare, koji ni za rodjenu majku ne bi posli u rat, i otmene gizdavce, pederaste,
vinopije, zabavljace, laskavce, njih su pozivali, ti junaci koji to vise nisu. Koliko
zrtava donese jedan poraz, a koliko li tek pobjeda! Pa neka ih, neka uzivaju u
toj mrtvoj slavi, prljajuci je. Zivio sam bez njih i dosad, mogu i od sad, i bolje
nego s njima.
Gotovo cijela zima je prosla, i jednog cetvrtka Mula Ibrahim je usao u radnju
zadihan, uzbudjen, veseo.
- Pozvao nas je!
- Ko nas je pozvao?
- Hadzi Duhotina! Sutra uvece, na sijelo!
- Ti idi, ja necu.
Stao je usred ducana, rasopcan, ugrijan, zaprepasten.
- Neces? Kako neces?
- Tako. Nemam volje.
- Cekaj, molim te. Sigurno nisi razumio. Pozvao nas je hadzi Duhotina. Na
sijelo.
- Cuo sam, i razumio, ali necu. Sta cu ja tamo?
- Kako, sta ces tamo, ako boga znas!
Izgubio je svu svoju rjecitost, upornost, sve pametne razloge. Sjeo je, i gledao
me zacudjeno.
- I tako, neces. A pozvani smo.
- Niko nece ni primijetiti da me nema.
- A znas li ti sta ljudi cine da bi tamo dosli?
- Ne znam, i ne tice me se. Ja ne bih ucinio nista.
- Grijesis, mnogo grijesis.
- Smetam li ti ovdje?
- Ne smetas, boze sacuvaj. Zelim da ti bude bolje. Neces valjda cijeloga zivota
ostati sirotinja?
- Pravo da ti kazem, svejedno mi je.
- Ne znam sta da ti kazem. Nece nam se vise pruziti ovakva prilika. I
naljuticemo ih.
Izgledao je tuzan i uplasen. Tuzan zbog mene, sto nisam prihvatio njegovu
pomoc, uplasen zbog njih, sto ne prihvatam njihov poziv. Postidio sam se,
pomislio: koliko je rijeci morao utrositi, koliko razloga izmisliti, koliko laskavih
osmijeha uputiti, da bi mi otvorio tesko pristupacnu tvrdjavu. I koliko je
vremena izgubio, trckarajuci od jednog do drugog, radi mene. A ja grubo i
nezahvalno odbijam svu njegovu brigu i svu njegovu dobru volju.
Zato sam rekao mekse, pravdajuci se:
- Bice nam dosadno tamo. Nikoga ne poznajem, ne znam ni kako se razgovara
s takvim ljudima.
- Cuti i slusaj. To je mozda najbolje. Onda, ides?
Ozivio je, radost mu se vratila. Nisam mogao da ga ponovo razocaram.
A onda me pogledao sumnjicavo :
- Uvrijedio si se sto te nisu pozvali ranije?
- Nisam se uvrijedio. Zao mi je sto si se toliko ponizavao radi mene. Ne vrijede
toliko.
- Nisam se ponizavao. A ti si se uvrijedio, znam te ja. I zbog prazne sujete,
propustio bi ovakvu priliku!
Zaista nisam vise imao volje da idem na to prokleto sijelo. Bio sam jos
povratnik s Hocina, i porad zene, i pored djeteta koje smo ocekivali, i pored
potrebe da se nadamo necemu sto nije uboga sirotinja, radi njih. Jos su mutne
hocinske magle u meni, i ponekad teska tuga zbog ljudi. I sad treba da
postanem lukav, odjednom, i da se priklonim ko zna pred kim, za neko mjesto
koje ce mi omoguciti bolji zivot. A sta bih sa stidom poslije? Ostao bi mi smrad
u dusi. Sirotinja sam, ali prosjak nisam. Prihvatio sam prvi poziv, ne smarajuci
to ni cascu ni povlasticom. A kad su me odbili, ja sam ih otpisao. Osjetio sam
to kao ponizenje i uvredu (Mula Ibrahim je dobro pogodio), i vratio im
prezirom koji je spasavao moj ponos.
Sad, medjutim, pred sutrasnju izvjesnost, poceo sam da se nagadjam sa
svojom savjescu. Ni pred kim se necu poniziti, ali ako se javi prilika, bilo bi
ludo da je ne prihvatim. Nisam znao kako bi se ta prilika mogla javiti, ali sam
ostavljao slucaju da se pobrine za moju srecu. Ako ga ne bude, ostacu na
istom, i opet je dobro. Cak sam se nadao da me nece niko zapaziti, pa cu se
opet vratiti u svoj naviknuti tok. I kako, i o cemu da razgovaram s tim ljudima?
Poslije Hocina, umio sam samo gledati u vodu, slusati vrapce i pisati tuzbe i
zalbe nesrecnom svijetu. Rijeci, narocito pametnih i ugodnih, nije bilo u meni,
ni za koga. Osim za Tijanu, s kojom sam, u noci, razgovarao tiho i dugo, a
ujutro to ne bih znao ponoviti, toliko je bilo plod noci, samo nase, i toliko je
izviralo iz srastanja, da ga je i jutarnje svjetlo potiskivalo u prijatno ali nejasno
sjecanje, pa se gubilo, cak do sljedece noci, a onda se opet javljalo, kao
ponornica.
A kakve cu rijeci naci za njih?
Uvece sam sjedio s Tijanom u nasoj maloj sobi, jedinoj, osim hodnika i ostalih
skrivenih prostorija, u koje necu moci uci ako odebljam, sto se sigurno nikad
nece desiti. Ta nasa sobica ima nekoliko prednosti i bezbroj mana. Jevtina je,
sami smo, i kako je iznad pekare, zimi je uvijek topla, a svako jutro budi nas
svjezi miris hljeba. Doduse ljeti je tesko, grije nas sunce i vrela pekarska pec,
a zohari hodaju slobodno, kao da nas nema. Prednostima smo se veselili, a
vrelinu podnosili strpljivo, otvarajuci vrata i prozore. Zohare smo odgonili
nekim travama koje je Tijana kupovala na Bascarsiji. Ili smo odmahivali
rukom, ziveci s njima u miru. Briga bi me bilo za zohare, da se ona nije gadila,
narocito nocu, kad pocnu da suskaju po podu i postelji. Budio sam se ponekad,
i zaticao je kako sjedi u postelji, obuhvativsi koljena rukama.
- Sta ti je?
- Nista.
- Boli li te stogod?
- Ne boli. Spavaj.
- Cudna si veceras.
- Srecna sam veceras.
Prihvatio sam taj razlog, jer mi se spavalo, ali sam se sutradan pitao, zar se i
od srece ne spava.
Meni je u ovoj nasoj vreloj sobi bilo bolje nego na Hocinu, njoj gore nego u
njenoj kuci. Ona to nije priznavala, zbog mene. Nismo govorili pametno, ne bih
to volio i da smo mogli, stalo mi je da budemo pazljivi jedno prema drugome, i
bili smo, ne trudeci se. sve dok se ne bismo naljutili, zbog sitnice, zbog
gluposti, zbog neceg sto nismo mogli ni zapamtiti.
Rekao sam joj da sutra idem na sijelo kod hadzi Duhotine, ispricao sam i kako
sam bio odbio i ponovo pristao, zbog Mula Ibrahima.
- Zasto da ne odes? Naci ces se s ljudima, popricati. Sta je u tome rdjavo?
Hoces li ostati dugo?
Nije znala lagati. U zivotu nisam sreo nikoga ko je bio toliko nesposoban da
sakrije ono sto misli. Odavala se glasom, izrazom lica, ako ne i izravnom
rijecju.
Suvise je lako pristala. Cak me i nagovara. Zasto?
Upitao sam:
- Ne volis sto idem?
Nasmijala se:
- Ne volim sto ides! Nikad ne volim kad ides od mene.
- Mozda bi voljela da ne idem ni na posao?
- Naravno da bih voljela.
Sad sam i ja poceo da se smijem. Sasvim je luda.
- Ko zivi tako?
- Ja bih zeljela da zivim tako.
- Dobro, hoces li da ne idem na to sijelo?
- Ne. Otici ces, svakako. Mislio bi poslije da si nesto propustio.
- Zasto se sad ljutis?
- Ne ljutim se.
A onda je dodala kao da se pravda:
- Malo sam uznemirena. Mozda zbog trudnoce.
To malo lukavstvo, kojim je ublazavala svoje nezadovoljstvo, otklanjajuci
moje, skrenulo mi je misli prema onom trecem, prisutnom a nevidljivom, sto
nas vec mjesecima drzi u napetosti, i prisiljava da ga uplicemo u svoj zivot, da
svoj put i svoja htijenja odredjujemo prema njemu.
Zbog njega, i zbog nje, moram izaci iz ove sobe. Zbog njega, i zbog nje, otici
cu na to vrazje sijelo. I bicu pametan, i bicu lukav.
Stavio sam ruku na njen trbuh, i osluskivao prstima. Cuteci.
Na sokaku su se stisavali glasovi, ispod nas su ubacivali cjepanice u veliku
pekarsku pec, zohari su jos mirovali u svojim rupama cekajuci da ugasimo
svijecu. A ja sam rzao dlan na zategnutoj okruglini trbuha, na zasticenom tijelu
malog covjeka sto je vec zivio u najsigurnijem i najugodnijem od svih skrovista
ovoga svijeta. Htio sam da kazem stogod lijepo ovoj zeni cije je krhko tijelo
unakazio taj nepoznati punoglavac, htio sam da mislim stogod o tom dragom
punoglavcu koji ce biti ono sto ja nisam bio. Htio sam, a nisam umio.
Troje nas je, u cijelom svijetu samo troje: moji prsti, njeno tijelo i njegov
ujednaceni damar. Uhvaceni nezaustavnim kolanjem krvotoka. Nije vazno sta
se desava u svijetu, nije vazno sta ce biti sutra, vazan je ovaj cas blazenstva
bez misli. Da li ce me istjerati iz kuce, ovaj treci, kao sto je sin istjerao
bolesnog Mustafu Puhovca? Ili cemo se ponositi jedan drugim? Ili cemo se
podnositi, kao vecina? U ovom trenutku to nema nikakva znacaja.
Hiljadu necijih srecnih casaka bice kao ovaj, ali ovaj nikada vise. Hiljadu tudjih
ljubavi bice kao ova, ali ova nikad vise. Nikada: jedina konacnost.
Prvi put znam sta je sreca, osjecam je, vidim, mirisem.
Cio svijet i cijela vasiona, nas troje. Nikog drugog osim nas nema.
I ima sreca. Da li je mogu zadrzati?
Htio sam da joj kazem: mila moja, zbog njeznosti sto je vrelo zapljusnula moje
unutarnje obale, ali ona je spavala, osmjehujuci se, u snu. - Spavaj i ti - rekao
sam onom trecem, i ugasio svijecu. Zohari su sigurno nestrpljivo cekali da ih
pustim u sobu. Mozda su zakasnili na neki svoj obred.
Napolju je proljetna noc, i mjesecina. A ja ne mogu da zaspim, od srece kojoj
nisam trazio razlog. I nisam se cudio sto je tako.
Kako bi drukcije i moglo biti?
4. Neprijateljska zemlja
Niko nikome ne moze natovariti toliko muke na vrat koliko covjek sam sebi.
Sta mi je trebalo da idem na ovo sijelo, na kojem cu biti sve sto nisam ja, ili cu
biti ja, kakvog ne bih zelio da me vide, glup, nespretan, dosadan, nikakav. A
bolje bi bilo da se to ne zna, ili da se zna samo kod kuce.
Bio sam u nedoumici i kad treba da stignem. Ako dodjem kasno, poslije
ostalih, smatrace da sam nepristojain. Ako dodjem rano, reci ce da se
utrpavam prije svih ostalih. Kako god okrenes, muka.
- Da ne zakasnimo? - pitao sam Mula Ibrahima koji je isao pored mene,
srecom ili po nesreci, jer bih se vratio, da sam bio sam. - Da ne zakasnimo? Ili
da ne poranimo?
- Sacekacemo da ljudi izadju iz dzamije, pa cemo tada krenuti, s bozjom
pomoci.
- Sad mi je krivo sto sam posao.
- Samo se drzi uz mene!
Na raskrscu, osvijetljenom fenjerom, pred ulicom u kojoj stanuje hadzi
Duhotina, stajao je stari bajraktar Muharem, i prosio.
Dao sam mu nesto sitnisa, stideci se. Stidio sam se sto mu dajem milostinju,
stidio sam se sto idem na sijelo. Njemu je mjesto tamo, a ne meni. Mjesto mu
je prije svih koji dolaze.
- Strasno je sto ovakav covjek prosi - rekao sam neveselo.
- Prosi za inat, sto su ga zaboravili. Zato i stoji ovdje, da ga vide.
- Svejedno, opet me stid.
- Nisi ti kriv.
Nisam kriv, ali se stidim. Oprosti, stara prznico, mislio sam u sebi. Ti to cinis iz
inata, ja ovo cinim iz nevolje. Ti hoces da ti bude gore, ja hocu da mi bude
bolje. Ti ne mozes ovo moje, ja ne mogu to tvoje. A ne valja ni jedno ni drugo,
cini mi se.
Stajali smo u mracnom sokaku, kao djeca, skrivajuci se, kao budale, cekajuci.
Postalo je mucno, i smijesno. Zar ovako izgledaju casne uzvanice!
Pa sam poceo da psujem, i te nekakve stare ratnike, i sebe, ludu, izgledacu
medju tim spomenicima kao majmun, lazno cu se osmjehivati i iskreno
strahovati, a mogao sam lijepo sjediti sa zenom kod kuce, i biti sta hocu i
kakav hocu. Nikad covjek ne moze tako upropastiti zivot kao kad zeli da ga
popravi, a ne zna ni zasto ni kako da ga popravi, niti znam je li to popravljanje
ili kvarenje, pogotovu ako izgubim svoj mir.
- Evo, izlaze s molitve - sapnuo je Mula Ibrahim, kao da oglasava pocetak
bitke. - Hajdemo! A sto kazes za zenu, to je lako. Zena ce cekati. Ovi nece. A
bez njihove pomoci neces daleko stici.
Dok smo ulazili u kucu starog hadzi-Duhotine, pored momaka sa svijecama i
fenjerima, Mula Ibrahim je rekao tiho:
- Budi uza me!
Pogledao sam ga iznenadjeno: ja sam se nadao ohrabrenju od njega, a on od
mene trazi pomoc.
- Bojis li se?
- Malo.
- Zasto onda idemo? Hajde da se vratimo!
- Ne mozemo vise da se vratimo.
- E kad ne mozemo, neka ih djavo nosi! Drzi se hrabro, kao da idemo u
neprijateljsku zemlju!
- Ma kakvu neprijateljsku zemlju, kumim te bogom velikim! - zavapio je
zaprepasten.
Nasmijao sam se veselo, oslobodjen straha i nelagodnosti, izlijecen njegovim
strahom. A ustrasile su ga moje neozbiljne rijeci, kojima sam prkosio i sebi i
njima, ne znajuci zapravo ni od cega se branim, pa je, smeten, udario nogama
o stepenice, jedva savijajuci ukocena koljena. I gledao me kao palikucu,
zacudjen i ogorcen zbog moje jadne pobune. Badava, s takvim strahom ne
vrijedi zivjeti, i ne bih ni zivio, kad bi me jednom savladao. Jer, drugo je
uplasiti se kad ima razloga, u nesreci, ili ratu, to mora svako, a drugo je plasiti
se uvijek, od svega. Snazni Mehmed Pecitava, govorio je, nekad, u hocinskim
mocvarama: - Boj se ovna, boj se govna', a kad cu zivjeti?
Kad cu zivjeti, Mula Ibrahime, ako se budem uvijek bojao? Kad cu onda zivjeti,
gospodo iz neprijateljske zemlje?
Bilo je smijesno to moje kocoperenje, i znao sam da je smijesno, jer sam i ja
maloprije osjecao strah, a sve je nastalo u mojoj uobrazilji, i strah i opasnost.
Ali to je isto kao stvarno, i unaprijed sam se usancio u hladnoj odbojnosti.
Na prvom koraku u ovoj bogatoj kuci vidio sam da je moja odbojnost smijesna,
a oklop nepotreban. Domacin, hadzi Duhotina, nizak, velikog trbuha, nabijen
kao .nadjev, docekao nas je ozarena lica, toliko ponizno ljubazan, da nisam
vjerovao svojim ocima. Sta li je to Mula Ibrahim ispricao o meni? Ili je ovaj
divni covjek toliko plemenito gostoljubiv, da i svojim neuglednim gostima
ukazuje ovoliko postovanje? Kako je moja predstava o svijetu i ljudima bila
pogresna i nepravedno ruzna! - mislio sam ganuto zbunjen, spreman da svoju
odbojnost preokrenem u njeznu ljubaznost, kao grbava djevojka kojoj govore
lijepe rijeci.
Ali, avaj, nicemu neka se ne nada grbava djevojka!
Taj divni covjek je prosao pored nas, kao da smo sjenke. Njegovo ozareno
domacinsko lice, siroko raskriljene ruke za zagrljaj, i ponizna ljubaznost, nisu
bili namijenjeni nama, vec kadiji koji je dolazio iza nas.
Mula lbrahima i mene docekali su sinovi domacinovi, sluzbeno uctivo, da se ne
mozemo ni pohvaliti ni pozaliti, i odmah nas razdvojili, razvrstavsi njega u
srednju, mene u prednju sobu, do ulaza. Kadiju je domacin proveo u
posljednju, nevidljivu i nepristupacnu sobu, za najuglednije goste. Ti,
najugledniji dolazili su posljednji, i prolazili do svog izdvojenog skrovista,
obavijeni nijemim postovanjem i poniznim cutanjem, kao mrtvaci.
A gdje su ratnici?
Bilo ih je svega nekoliko. Ostalo su ljudi iz carsije, iz ureda, iz esnafa: ovo je
mjesto gdje se vrijedi pokazati. Mozda su mnogi slicni mome Mula Ibrahimu.
Nasmijao sam se, sjetivsi se njegovih ratnih zasluga.
Do mene je sjedio stariji covjek, prilicno neuredan, podbuo, vec pijan, cini mi
se. I sad je pio, drzao je bardak pored sebe, i potezao, kad je mislio da ga niko
ne vidi. A cesto je mislio da je nevidljiv.
- Zasto si dosao? - upitao me smrknut.
- Zasto? Nizasto!
- Bas nizasto? Sve ti je potaman? Nista ne trazis? Nista ne molis?
- Nista.
- Jesi li bogat? Imas li veliku platu?
- Bogat sam, i imam veliku platu.
- E, blago tebi! Ko ima s jedne strane, dobicc i s druge. Blago tebi!
- Radim kao pisar kod advokata. Primam dvadeset pet grosa na godinu, blago
meni.
- Au, takav li si! Bogme si ti prilican jad. Uzmi malo rakije!
- Ne pijem.
- Neces od mene? Da ti nije ispod casti, slucajno?
Popio sam, da ga ne naljutim.
- Eto vidis da pijes! Hajde jos jednu! Sve, sve, tako!
Druga je otisla lakse nego prva.
- A ne pijes, velis! Vidim kako ne pijes? Veliki si saljivcina, izgleda. Zasto si se
ono maloprije nasmijao? Volim kad se ljudi smiju.
Pohvala mi je prijala, osjecao sam se lijepo.
- Gledam, gdje su ratnici? Pa se sjetim kako sam jednog covjeka prenio preko
nabujale rijeke, a on se uneredio od straha. Pa mozda su se, velim, mnogi od
ovih isto tako uneredili od straha, i to im je sav rat i sva ratna nevolja.
Iz njega je odjednom prasnuo smijeh, kao pucanj, poprskao me rakijom kako
je poceo da pije, zagrcnuo se, iskasljao, dosao sebi, i nastavio da se smije, iz
glasa, grohotom, udarajuci se rukom po koljenu, klateci se cijelim tijelom,
vristeci, pa sam se uplasio i za njega i za sebe.
- Pij! - pruzio sam mu bardak, da ga smirim.
- O, brate, sta kazes: uneredio se, i to mu je sav rat!
Smijeh mu je prekidao samo kasalj. Ljudi su poceli da se okrecu.
- Ispricaj to, molim te. Ispricaj svima! Pocrkace od smijeha!
- Taman posla! To nije za pricanje. A mozda sam izmislio.
- Ako si izmislio, dobro si izmislio.
- A ti, zasto si ti dosao? Nije me cuo.
- Velis: sav rat i sva ratna zasluga!
- Cekaj, ne volis da pricas o sebi, izgleda. Pitam te: zasto si ti dosao?
Zelio sam da se zabavi sobom, da me oslobodi svog neugodnog smijeha. Pitao
sam ga, i gurao mu bardak u ruke.
I zaista, pomoglo je. Jos je smijeh provaljivao iz njega, ali sve tise i rjedje. I
pili smo ponovo, nisam se vise pazio, samo da zaboravi ono sto sam rekao.
- Moje je sasvim obicno, nista.
- Svejedno, pricaj.
- Bio sam u ratu, zarobise me Austrijanci, tesko ranjenog. Izlijecili me, pa
zaboravili na mene. Sjekao sam drva u Tirolu. Tri puta sam pokusavao da
bjezim, pa su me zatvarali u sve dublju tamnicu. Pustise me poslije punih
devet godina. Hajde, vele, i ne pamti nas po zlu. Necu, velim ja, nisam bio u
svatovima vec u zarobljenistvu.
Dosao je kuci i zeni, ali u kuci i na zeni drugi, i na njegovom imanju. Petoro su
djece izrodili, s njim nije imala nijedno. Razumio je, i nije se ljutio: cekala,
cekala, pa se udala. Al sad neka mu vrate njegovo, to jest kucu i imanje, a
zenu poklanja. Prosto i lako. Al jest, tu sad pocinje petljarija, a nizasto. Kako
se dugo nije javljao, a neki su vidjeli kad je pao tesko ranjen, kadija je izdao
potvrdu o njegovoj smrti, i zena je sve naslijedila i donijela drugom muzu. Sta
sad da se radi? On trazi svoje, nije prodao ni prokockao, vec sve ostavio u
najboljem. redu, a da nije mrtav, eto, svi vide. Kakav tu dokaz treba? Al muz
njegove zene, njegov zamjenik, koji je svoj muski posao dobro obavio, kaze
ovako: da je covjek ziv, ziv je; da je imanje bilo njegovo, bilo je. Samo, da nije
bilo kadijine potvrde o njegovoj smrti, a on je bogme nije pisao, ne bi se zenio
njegovom, to jest svojom zenom, niti bi je uzeo da nije imala imetka, jer on
svoga nema. A i da je poludio, pa i to ucinio, ne bi navaljao toliko djece.
I je li on kriv sto je covjek ostao u zivotu, i sto ga je kadija proglasio mrtvim?
Pristaje da se nagode, ako vec ne moze drukcije, da mu vrati zenu i dvojetroje
djece, i da mu ostavi pola imanja. Ili da zivi s njima, nece im biti tijesno.
A covjek nece, ni zene, ni djece, trazi svoje, ili makar polovinu, jer ni on nije
kriv sto je ostao u zivotu i sto ga je kadija proglasio mrtvim. I vise voli sto je
tako nego da ga je kadija proglasio zivim a on da je mrtav. Sad, eto, gleda da
bude stalno na ocima ovima sto rjesavaju dja se ova nepotrebna zavrzlama
raspetlja nekako.
Sad sam ja poceo da se smijesim. Pocela je da me hvata rakija.
- Pa ti rece da je to sasvim obicno!
- I jest! Imanje moje, djeca njegova. Sta tu nije jasno?
Tada je, ne zureci, iz srednje sobe izasao Dzemal Zafranija, s naocarima, koje
mu nisu mnogo koristile, ali je gledao sluhom, koji ga je odlicno sluzio.
Poslije, iz blizine, provjeravao je slabim ocima. Privukao ga je nas glasni
smijeh, to je ovdje sasvim rijetko.
- Kod vas je veselo - nasmijesio nam se ljubazno.
On se uvijek smijesi, uvijek govori lijepe rijeci.
- Izgleda da je uvijek smijesno kad se prica o pravom zivotu - rekao je moj
novi poznanik, zacudivsi me tom primjedbom. Bila je pametnija nego sto sam
od njega mogao ocekivati.
Pa se okrenuo meni:
- Poznajes li Dzemal-efendiju? Pisar kod kadije. Dobar covjek.
- Isli smo zajedno u medresu. Samo je Dzemal-efendija mladji. Usi sam mu
izvukao zbog logike. Dobro se poznajemo.
- Mislim da sam sad u logici bolji od tebe.
- Sigurno. Moja plata je dvadeset pet grosa A samo jedan tvoj osmijeh vrijedi
toliko.
Vedro se nasmijesio, kao da je cuo lijepu salu.
- Zasto ne svratis do mene?
- Da ti ne oduzimam dragocjeno vrijeme.
- Sjedi, Dzemal-efendija, popij s nama - navaljivao je bivsi zarobljenik. - Nisam
ni znao da ste prijatelji.
- Ne pijem, hvala.
- On ne pije, ne pusi, nema poroka. Osim onih koje krije.
Ne volim ga, uvijek me odbijao svojim laznim smijeskom, svojom opasnom
ljubaznoscu, svojim njuskanjem, cak i kad sam bio jaci od njega. Sad
pogotovu. Ne volim ljude koji rade kod kadije. Da mu je kicma od zeljeza,
pukla bi za dva mjeseca. A on vec dvije godine pisar, i nece dugo ostati na tom
mjestu, popece se. Njega nije trebalo ni lomiti, on se savija prije dodira. Slican
je vodi, nema svoga oblika, prilagodjava se sudu u koji ga naspu. Nista mu nije
gadno ako mu je korisno, jer je imao jedan jedini cilj u zivotu: da uspije, da
pobjegne od uspomene na sirotinjsko djetinjstvo i na oca zatvorskog strazara,
pijanicu i svacijeg spijuna, koji je umro prezren, a sin mu je i tu porodicnu
Nesrecu pretvorio u svoju korist, igrajuci zrtvu, dok nije stao na noge, i moleci
pomoc mocnih pred nenaklonjenom sudbinom. A kad su svi zaboravili, on nije.
Sve je pamtio. Otac je bio kriv zato sto je bio jad i sirotinja, kriv sto je bio
svaciji sluga, kriv sto nije znao da iskoristi zlo koje je cinilo. Da je bio mocan,
niko ga ne bi prezirao, bar ne javno. Klanjali bi mu se, makar ga i mrzili. Zlo i
nevolje koje je ucinio ljudima, mogao je dobro unovciti, mogao je od njih
napravnti stepenice po kojima ce se popeti, mozda i visoko. Mnogi tako rade.
Ali otac je bio slabic, za sitne pare je prodavao svoje sposobnosti. On nece biti
slabic. Ucinice sve, ali ce ispraviti ocevu gresku. Bio je miran, odmjeren,
opasan, znao je koliko ga se ljudi plase i, smijeseci se; uzivao u tome.
Ne mislim o njemu, ne tice me se, kao ni tolike ruzne stvari u zivotu. Ali
veceras sam osjetljiviji, malo pijan, malo uznemiren, malo krut zbog oklopa
kojim sam se stitio. Zato mi je smetao. Sjetio sam se kako o njemu govore, sa
smijeskom i gotovo s priznanjem, da je vec godinu dana ljubavnik bogatog
haznadara Fejze, nesto zato da bi imao mocnog zastitnika, a najvise za to sto
je htio da se ozeni njegovom kcerkom mirazusom. Da li zeli prvo da ga
odobrovolji pa ce onda za uzdarje zatrazit' kcerku, ili ce i dalje tkati na dva
razboja, sto je vjerovatnije, to ne znam.
Ali znam da mi je gadan, mucno mi je od njegova osmijeha, zelio sam da ode,
zato sam ga vrijedjao. Nije pokazivao da se ljuti, iako je dobro mirisao tudje
rijeci, i znao je na sto mislim govoreci o njegovom skrivenom poroku.
Zanimalo me sta ce uciniti, bio sam pjanski musicav. Da l'i cu ga istjerati iz
zaklona njegova toboznjega mira, hoce li poceti da crveni, da se ljuti, da
praska, hoce li me udariti prezrivom rijecju? Ili ce poceti da mi se
suprotstavlja, da se prepire, ma o cemu, da bi pokazao nadmoc? Samo neka
izvoli! Ne bojim se ni njegove pameti ni njegova polozaja: moji razlozi su jaci,
jer su slobodniji; moja rijec je hrabrija, jer nista ne trazim. Zadovoljan sam
svojom sirotinjom.
Uporan je u svojoj ljubaznoj nadmocnosti.
- A koje to poroke krijem? - upitao je veselo.
- One za koje ne znamo. Zar postoji covjek bez poroka?
- Izgleda da postoji. Nemam poroka, nijednog. Mirno gleda, mirno govori,
bezobzirno laze.
- Nisam znao da i takav covjek postoji.
- Zasto bi to bilo cudno? Bog nas stvara, i njegova je volja da budem ovakav
kakav sam.
- Bezgresan?
- Bez grijesnih poroka.
- Ne kazes to valjda ozbiljno?
- Sasvim ozbiljno. Zar ti ne vjerujes u bozju volju?
- Odgovornost i za zlo i za dobro prebaciti na bozju volju, znaci zakloniti sebe
za nacelo. To je vrlo mudro. Vidis, u ratu, jedan komordzija je izgubio duhan
za vojsku. Ispitivali su ga, a on je neprestano govorio da ga je izgubio, i da je
to bozja volja. A prodao ga je, tvrdili su svjedoci, volio je da pije. Onda je
bozja volja i sto je volio da pije.
- A zar nije?
Miran je, vedar, pomalo podsmjesljiv, ne drzi ni do cega sto bih mogao reci.
Bijes me hvata.
- Gluposti! Sto ima vise svetih sklonista iza kojih se ljudi kriju, sve je vise
prostora za ljudsko zlo. Covjek uvijek izmisli razlog izvan sebe, da bi se
oslobodio odgovornosti i krivice. To je podsticaj za zajednicku neodgovornost.
Tesko covjecanstvu dok je tako.
- Hoces da kazes da svako odredjuje sta je dobro, sta zlo?
- Svako! I nijedno zlo ne moze postati dobro, zato sto ga prihvata vecina.
- Da li je i odbrana zlo? Odbrana vjere, na primjer?
- Odbrana je cesto napad. Zafranija ni tada nije prestao da se smijesi. Od
kakve je gradje? Je li to snaga ili neosjetljivost?
- Netacno, ali zanimljivo - rekao je bez ljutnje.
Uhvatio me pod ruku, odvojivsi me. Izgledali smo kao najbolji prijatelji.
- Dobro da te ljudi nisu culi.
- Mislis da se bojim? Ono sto mislim, ne krijem ni od koga.
- Nemas zasto da se bojis. Ali nije lijepo. Ni korisno. Mogla bi te pogresno
shvatiti.
- Briga mene kako ce me shvatiti.
- Trebalo bi da te je briga. Ovo su nasi najbolji ljudi.
- Najbolji? Jesi li vidio bajraktara Muharema kad si dolazio ovamo? Najbolji
mozda gladuju, ili umiru po tamnicama.
Tada sam primijetio, po njegovom likovanju koje je skrivao toboznjom
nelagodnoscu, i po grobnoj tisini sto je nastala odjednom, da on nista drugo
nije ni zelio nego da ja ovo kazem! Zato me doveo u srednju sobu, a ja to
nisam ni primijetio, zato me podsticao, racunajuci na moj pijani ponos, da se
istrtljam kao budala.
Slusali su uvrijedjeni, smrknuti, zloslutni, Mula Ibrahim je uvijao mrsavim
vratom, kao da je progutao zivu jegulju.
Ali moju ludost nista vise nije moglo zaustaviti. Coravi lupez se prevario ako je
mislio da cu se uplaseno povuci. Nista rdjavo nisam rekao. I oni to znaju.
Nastavio sam da govorim, sad vec moram. Ne bojim se, ali cu objasniti sta
mislim. Potrebno je da neko kaze. Ne mozemo svi cutati, uvijek.
Ne zelim nikoga da vrijedjam (rekao sam blaze), ali me potresla prilika i
sudbina starog bajraktara. (A onda mi se ucinilo da se pravdam, iz straha.
Ponos mi je dosapnuo ostrije rijeci.) Je li bajraktar gori od nas ovdje? (I to je
ustupak! Htio sam da kazem: od ovih ovdje! Ah, bijedo!) A koliko ima takvih?
Ne vodimo racuna ni o zivima ni o mrtvima. (Eto, to je, to je! Istinu treba
reci!) Zivot ovog naroda je glad, krv, muka, bijedno tavorenje na svojoj zemlji
i besmisleno umiranje na tudjoj. Svi moji drugovi na Hocinu su izginuli, kao
psi, ni sami ne znajuci zasto, i hiljade drugih jadnika isto tako. A da su se
vratili, mozda bi prosili, kao Muharem bajraktar. Nije dobro ako mislimo samo
na svoje dobro.
Mula Ibrahim je progutao svoju jegulju, i sad je stucao, potpuno modar u licu.
A ja sam znao, cim sam to rekao, da sam izgovorio bezbroj gluposti, bez
razloga i bez potrebe.
Dzemal Zafranija se nije nadao da ce njegova lukava osveta zbog uvrede biti
toliko savrsena. Ali nisam imao kud, niti bi mi pomoglo kajanje. Neka ih djavo
nosi, ispao sam budala, ali sam rekao sto odavno nisu culi.
Lijepo je ispao moj pokusaj da postignem nesto bolje u zivotu!
Neki su skocili prema meni, da me biju, neki mladji i nizi po polozaju,
uvrijedjeni i za sebe i za one mocnije.
Dzemal Zafranija ih je umirio, i izveo me iz kuce.
- Sta ti je ovo trebalo? - upitao me prijekorno.
- Nije trebalo meni, vec tebi. A sad se skloni, da te ne izbijem.
Moj razlog mu je izgledao ubjedljiv, i vratio se u kucu, bez zastajkivanja.
Docekala me noc bez mjeseca, jos nije izasao. Moje sijelo se zavrsilo rano.
I tako, desilo se.
Cije li sam to rijeci govorio tamo, pred smrknutim ljudima? Mozda su bile i
moje, ali ih nikad nisam izrekao tako ostro, cak ni u sebi. Bile su u meni,
sigurno, i rijeci i misli, odakle bih ih izvukao nego iz sebe? Ne smijem piti,
mislio sam, lako me hvata, i ne vladam sobom. Ali nije bilo samo radi pica.
Govorio sam iz prkosa, da naljutim Zafraniju, a onda nisam htio da se
povucem. A on je od mene napravio majmuna, vukao me kao lutku na koncu,
usmjerio me tacno kako je smislio, i pustio me da igram ludiju! A bio sam
uvjeren da sam pametniji od poluslijepog kepeca! Badava, uvijek je sumnjivo
kad neko misli za sebe da je pametan.
I odjednom sam se sjetio! Iz magle uspavanih uspomena doplivao je ozbiljni lik
studenta Ramiza, i ono sto je rekao u tmurnim hocinskim sumama. Zapamtio
sam to, i ne znajuci, i ponovio, istim rijecima, u najnezgodniji cas.
E pa, neka mi je na zdravlje!
Jos sam osjecao lako pijanstvo, od kojeg se ne tetura, ali mi se misli tesko
sabiru. Odlucio sam da prosetam pored Miljacke, da rakija izvjetri iz mene.
Zbog zene. Rekla bi: - Ih, pobogu, zar je za tebe pice! Kao da govori djetetu. A
moram i da smislim kako cu joj reci sta sam sve istrtljao. Nista od nje ne
krijem, grize me nesto kad ne kazem, a uzalud je i da krijem. Ona osjeti svaku
promjenu u meni, i najmanju. Osjeti i kad slazem, makar sitno. Zato cu joj sve
ispricati, iako se osjecam nelagodno. Pa, proslavio si se, reci ce kad joj kazem.
Sta da kazem? Da je Zafranija napravio od mene budalu? Da sam namjerno
sve rekao, jer me to mucilo? Da sam bio pijan i da nisam znao sta govorim?
Sta je istina? Ili je sve istina, sve pomalo?
Tacno je ono sto sam izgovorio, i zaista tako mislim, ali nije trebalo da kazem.
Sebe nisam zadovoljio, jer se stidim, a niko zbog mojih rijeci nece poceti
drukcije da misli nego sto je dosad mislio.
Glupo, nepotrebno, nekorisno. A sve zbog Zafranije!
Dusu mu njegovu pedersku, bas me kurvinski namagarci. Cuvaj se pederasta,
govorio je Smail Sovo, ili mozda neko drugi, sve pocinjem da pripisujem
poginulim drugovima. I jos je govorio, taj neko: Oni, sto se ne kriju, jos i
nekako, al oni sto se kriju, to je najgori skot.
Pa kud bas na sebi da se uvjerim!
Uostalom, bas me briga. Ko zna za sto je ovo dobro. Sa svojim skrtim,
plasljivim, dobrim Mula Ibrahimom pisacu i dalje zalbe i molbe nezadovoljnim
ljudima, i pisma vojnicima, uvijek ce ih biti, kao i ratova. Cak je i bolje nego da
dobijem neki vazniji polozaj. Ovako od mene niko ne zavisi, ja sam samo
posrednik, da tudje molbe dodju do tudjih ociju, i mogu da zalim i tjesim ljude
zbog pravih ili zamisljenih nesreca. Tako sam uvijek na njihovoj strani. A ne bi
bilo vece muke nego da presudjujem ma u cemu. Ko ce presuditi izmedju
bivseg austrijskog zarobljenika i njegovog nasljednika? Sve je medju ljudima
zapetljano, i ni za koga se ne moze reci da je sasvim prav ili sasvim kriv.
(Ocita je samo nepravda koja ponizava i ubija ljude, ali nju niko ne dira.) E pa,
u redu, pomislio sam vedro, veceras sam presudio sebi: nikad necu
presudjivati nikome. I hvala bogu. A ono sto sam rekao, istina je. Doduse,
istina gledana odozdo, ali kako bih drukcije mogao da gledam? Oni odozgo,
vide je drukcije. I tako, vrag je odnio, Svako ima svoju istinu i to je bas dobro,
samo ne znam zasto se zove istinom, jer bi istina morala biti jedna, pa bismo
pomrli od dosade, a najbolje je kad je tudja istina neistina, zabavnije se zivi.
Zaplevsi tako svoju ludoriju u kucine povrsnog razmisljanja, i olaksavsi sebi
muku, jer sam se opravdao kakvim-takvim stavom, a stav daje pravo i
hrabrost, krenuo sam uskim, sokacina, prema svojoj kuci. Nasmijacu se jos s
vrata, reci cu Tijani...
Nisam stigao da smislim sta cu reci. Osjetio sam da mi se glava rasprsnula od
udarca i, padajuci, cuo sam nejasno kako. oko mene klopara mnogo nogu, kao
maljice o bubanj. Onda sam se onesvijestio.
Ne znam koliko sam lezao, ni koliko je trajao taj san bez snova, poklonjen
udarcem, a kad sam poceo da se osvjescujem, nejasno sam vidio mjesecinu
nad sobom. I opet sam zatvorio oci, teske i snene.
Neko je isao sokakom, posao je prema meni, osjetio sam po koracima, ali je
naglo zastao, i zurno se udaljio. Sta se to desilo sa mnom? pitao sam se s
naporom, jedva pokrecuci umrtvljeni mozak. Boljela me glava, boljela me
kicma, boljele su me ruke i noge, u ustima je gorjela vatra. I opet mi je
nesvijest otjerala muke.
Probudio me neciji glas i necije ruke po meni.
- Hvala bogu, nije mrtav - suskao je glas. - Mozes li ustati?
- Sta se to desilo?
To pitanje je zaspalo i probudilo se sa mnom. Cuo sam kako negdje tece voda
iz cesme. Da mi je samo kap!
- Otkud ja znam sta se desilo. Nailazim slucajno, i vidim, neko lezi, napio se,
mislim. Pridjem, kad - ti. I nisi pao od pica, prijatelju. Neko te dobro premlatio.
Prepoznao sam ga: Mahmut Neretljak.
Nesto je cistio po meni.
- I usrali su te, nesretnice, od tjemena do koljena. Usrali i upisali. Pih, sto
zaudara, ubio ga bog. Skidam govna ovim drvcetom, ali bogami, ne moze, evo
sam i ruke ukaljao. Jesi li se s kim tukao?
- Htio bih kuci.
- Pa, kuci, sigurno. Neka te zena dobro opere, a za uboje ces vidjeti poslije.
Hajde, mozes li ustati? Pljuvao sam, izbacujuci iz usta krv i govna.
- Da se malo operem.
- Mozes malo. Al ono glavno neka ti opere zena, u luksiji. A ti obuci drugo
odijelo.
Drugo odijelo nemam, Tijana je ovo, jedino, krpila i uredjivala za sijelo, a sad
ce me vidjeti ovakvog. Uplasice se.
Doveo me do cesme, stavio sam glavu pod mlaz, uhvatio gutljaj hladne vode i
isprao usta, mrtvim rukama presao preko odijela, da skinem prljavstinu. Da
me Tijana ne vidi ovakvog.
- Ne diraj to, samo ces razmazati. Opet sam stavio glavu pod cesmu, da
ublazim bol na tjemenu. Mahmut me pridrzavao.
- E vidis ti srece! Ja hocu kuci, a drustvo ne da. Sta si, vele, navalio, sjedi jos
malo. Te malo popij malo popricaj, taman da naidjem na tebe.
- Neko je prolazio ovuda. Udaljio se kad me vidio.
- Niko ne voli petljaniju, moj Ahmete. Lakse je pobjeci nego pomoci. A i sta ce
mu da ide po sudu, da svjedoci, da gubi vrijeme? Ako ces ljudski, nije ni pravo.
Hajde, nasloni se na mene. Vidis, i to bi mogao biti posao: voditi kuci one koje
nadjes na ulici.
Nije me pitao sta mi se desilo ni ko me premlatio, ni zasto, nije se ni cudio.
Rekao sam da me neko udario iznenada, iz mraka. Ni to ga nije iznenadilo.
- Svasta se desava - rekao je mirno. - Mozda su razbojnici, ima ih danas vise
nego postenih ljudi. A mozda je i greska. Cekali drugog, pa udari tebe,
pogrijesili. Imao si srece, nije tesko kad biju, tesko je kad cekas. Gledas i
cekas, pa boli unaprijed. Boli i poslije, kao tebe sad, ali to je lakse.
Znam, njega su tukli, namrtvo, za lazne bakrenjake. Mene za istinite rijeci.
- Nista ne govori mojoj zeni - rekao sam.
- A sta joj imam govoriti, vidjece i sama. Tijana me docekala budna, cekala bi,
cijelu noc, sigurno, i zaprepastila se kad me vidjela. Ukocila se u vratima,
prenerazena od straha, Rekao sam, osmjehnuvsi se s naporom, da ne treba po
ovom gradu hodati nocu, neko me udario, i pobjegao, ali, srecom, nije opasno.
- Bogme je svasta uradio po njemu, pa onda pobjegao - objasnio je Mahmut. -
Nego, da ga svucemo. Pa ti operi. odijelo, a ja cu mu priviti hladne obloge.
Skinuli su me, oprali kao dijete, kao mrtvaca, Mahmut mi je stavio krpu na
cvorugu. - Pogolema - rekao je. - Steta sto nemas rakije, izvukla bi uboj. A i
nama bi dobro dosla.
A kad je Tijana pocela da kupi isprljano odijelo s poda, sagnuvsi se s nabreklim
trbuhom, on se nasmijao:
- Ostavi to, snaho, ja cu oprati. Ti samo ugrij malo vode.
- Zasto? Nije mi tesko.
- Znam da nije. Ali, bolje ti, blago meni, stavi svoju rucicu na ovu cvorugu, evo
je, masala, ko jabuka, bice mu lakse. A ja cu to zacas, navikao sam na svasta.
Naviknuces i ti, ali ne treba zuriti. A i trudna si, vidim. Sjedni ti uz njega. Ako
pocne groznica da ga trese, malo od straha, malo od udarca, ne brini nista,
mlad je, proci ce, uskoro.
Groznica me zaista tresla, i kao kroz san, kroz ljuljanje, osjecao sam u tom
gubljenju njenu ruku na sebi, kao lijek, kao olaksicu, i naprezuci se, lovio je
teturavo, da je prinesem rasjecenim usnama, da poljubim jedino sigurno
uporiste. Zelio sam da me odrzi na povrsini, da me odbrani od mucne omaglice
sto me vukla u prozivljeno, te noci. Vracalo se, unakazeno, izobliceno. Davili su
me kepeci ogromnih glava i gorostasi s glavama kao ciode. Isplivavao sam iz
zagusljivih dubina, i zaticao je nagnutu nad sobom.
- Vrelo je - kazem. - Nocas mnogo loze u pekari.
- Je li ti lakse?
- Ne odlazi od mene.
Ali sam ja odlazio od nje, u mrak, medju utvare. I opet je nalazio kraj
uzglavlja, kad god bih otvorio oci. Bila je tiha luka, u ciji sam mir ulazio
slomljen olujom, ali srecan sto se vracam.
Zalio sam je sto bdije, a plasio sam se da ne zaspi. Ko bi me prihvatio kad
isplovim iz bunila?
- Premorices se. Lezi, lakse mi je. Legla je, ali sam neprestano osjecao njenu
ruku na sehi, na srcu, na celu: siljbocila je nad mojom mukom.
- Ne das mi da spavam - rekao sam, toboze prijekorno, a nista drugo nisam
zelio, ni ljepse, ni draze, nikad, u zivotu.
- Je li ti zaista lakse?
- Jest. Spavaj.
Zatvarao sam oci, pokusavajuci d'a se potpuno opustim, da bi se i ona
uspavala mojim mirom. Uskoro je pocela duboko da dise, savladana umorom.
Nadnio sam se nad njeno lice i gledao duge sjenke trepavica na oblim, mekim
jagodicama. Njen dragi lik je odgonio utvare iz sna, i prijetece oci iz jave.
Imam nju, oni me se ne ticu.
Legao sam, ruka me nije drzala.
Probudila se uplasena:
- Sta je?
- Gledam te.
Velike oci su joj zaledjene od straha, usta otvorena, kao da ce kriknuti.
Kako je lijepa!
Poljubio sam je u obraz, i odmah se smirila, izraz straha se preobrazio u snen
osmijeh.
I dok zohari puze i suskaju po sobi, grickajuci stvari, pod, zidove, a onda ce
poceti i nas, dok se mjesecina povlaci, ostavljajuci joj lice u sjenci, pa mi je
zao, htio bih da srebrno svjetlo nagrnem na nju, da je ne izgubim, slusam
korake ranih prolaznika na sokaku, pred zoru, i mislim o njoj i o sebi. Zasluzila
je bolju srecu, ali sta bih ja bez nje? Otrgao sam je iz njenog svijeta, moji je
ne vole, njeni je ne priznaju, i sve sam joj sto ima, sve sto je sanjala da ce
imati, ljubav, njeznost, sigurnost, stit. To mi je pomoc, ti njeni djevojacki
snovi, jos me sniva, zeljenog. Ali sta ce biti kad zivotna oluja pokida tu krhku
predju, tanju od paucine, i kad covjek iz snova postane ono sto sam ja ove
noci, jadan i unizen? Svi ljudski snovi tako pocinju i tako propadaju. Zastace,
prenerazena. Vise nema nista, cak ni varke.
Ne znam kako sam se sjetio hocinskih mocvara i starijeg sina berbera Saliha s
Alifakovca, ni u kakvu vezu ga nisam mogao dovesti s nama, nikakve slicnosti,
bar vanjske, nije bilo. A eto, sjetio sam se. I iznenada mi je postalo jasno
zasto se zaklao. Mladji brat je gledao u njega kao u bozanstvo, podesavao
svoje drzanje prema njegovom, bio hrabar, uz njega, jer je vjerovao u njegovu
snagu, divio se.njegovoj ozbiljnosti i cistoti. A onda je taj brat iz snova, jedne
noci, postao jadan i zalostan, kao i svi ostali.
I taj uprljani covjek se osjecao unizen pred samim sobom, prekoravao je i
sebe, i ljude sto su ga naveli na ruzno djelo, ali mu je sigurno bilo najteze zbog
brata. Sto je sebe uprljao, prezivio bi i odbolovao, jednom bi se svakako desilo,
ali je brata utistio, oduzevsi mu sve, u jednom casu, oduzevsi mu i proslost i
nadu.
Taj mladji brat je plakao na strazi, poslali su ga da ne vidi ruzan cin, ali je sve
vidio, a onda je usamljen cutao cijelu noc, ostavsi odjednoim bez oslonca,
potpuno sam u svijetu, oak i bez svoje naivne vjere.
Ljudi su nasa misao i slika o njima. Mi sanjamo zivot i svijet. A kako mozemo
sacuvati svoje i tudje snove? Drugi vide nas, mi vidimo druge, i sve se otkriva,
kao u saljivoj igri s maskama, samo sto ovo nije saljivo. Jednom se probudimo,
i pogledamo se zaprepasteno: sta se to desilo s nasim snovima?
I Tijana ce se upitati: sta se ovo desava s mojim snovima?
Nisam joj obecavao zvijezdu nebesku, mada se i to cini, cak se i vjeruje,
ponekad dugo, nikad do kraja. Poslusno sam palio svijece o svakom prazniku
ispod sultanove slike, upljuvane od muha, pisao sam pisma i zalbe, uvijek
jednake, ne tuzeci se cak ni njoj na taj dosadni posao, do posljednje pare
donosio kuci malu zaradu, koja nikako nije mogla da poraste, i nisam mogao
obecati ni njoj ni sebi da ce uskoro biti drukcije. A opet sam bio srecan:
necemo biti bogati u novcu, ali cemo biti najbogatiji u ljubavi; ne bojim se
zivota ni ljudi, bojim se samo da me se tvoje srce ne zasiti; bio sam sam, sad
imam svoj svijet, kao da sam osvojio svoju planetu; sprijecicu svakoga ko
htjedne da prodre u nase carstvo, da ne bi ugrozio nas mir.
A eto, nocas su gospodara tog carstva nad mahalskom pekarom, punom
zohara, pacova, kaslja i cegrtanja, te osvojene vlastite planete od tri metra
sirine, nocas su tog gospodara usrali i upisali. Ni Rusi mi to ne bi ucinili, da su
me uhvatili u svojoj zemlji; ubili bi me, i to bi bilo posteno. A nasi su ucinili;
svoji to uvijek i ucine. I to tako da ostane trag za cio zivot. Uzalud su me prali
sinoc, uzalud cu se prati sutra, i godinama, ponizenje necu moci da sperem.
Okrenuo sam glavu, i lice zagnjurio u vreli jastuk: sta su ucinili od mene?
I zasto?
Zar zato sto sam bio glup, sto sam bio pijan, sto sam bio izazvan? Zar zato sto
sam rekao sto i ne mislim? Zar zato sto sam rekao ono sto mislim? Kad se tako
svete vrapcima, sta ce uciniti kopcima? Sta su oni? Osioni ludaci? maloumne
siledzije? zvijeri?
Ja, crv, sitan i nevazan, sta sam mogao uciniti njima, slonovima? Kakvu sam
im stetu mogao nanijeti?
Ja sam pesnica koja je udarila u zid.
Ja sam udarac koji boli onog koji udara.
Ja sam pijesak pod njihovim nogama, ptica sto zanijemi kad kobac nadleti
sumu, glista, koju kokos kljucne, kad izadje iz svojih podzemnih hodnika.
Ja sam mali covjek koji je zaboravio da je mali. Uvrijedio sam ih sto se
usudjujem da mislim.
Zasto im je bila potrebna ta osveta? Da me uplase? Da mojom kaznom uplase
druge? Da likuju nad slabim? Da zabrane misao? Da zabrane rijec?
Nikakva odgovora nisam mogao da nadjem. Javio se u meni uzas zbog te
besmislene surovosti. Gdje smo mi? U kakvom to svijetu zivimo?
Ili je mozda i ovo san, jer je nemoguce da potpuni besmisao bude stvarnost?
Ali, ne! San je ono sto se zeli, a zivot je budjenje.
Jeste li to i vi znali, deset mojih mrtvih drugova iz dnjestarskih ritova? Kada
ste dozivjeli budjenje, i tugu? - Sve ce proci, gospodine - govorio je tihi
Ibrahim Paro. Ali, kakva je to utjeha? Proci ce i radost, proci ce i ljubav, proci
ce i zivot. Zar je nada u tome da sve prodje? Pa ipak, proci ce i ovo,
gospodine, i ovaj sram, i ova zaprepastenost, i ova muka zbog koje bih pristao
da umrem bez uzdaha.
Pribio sam se uz Tijanu, da bi me drago stvorenje zaklonilo od straha pred
novim danom. Podesila se prema meni, osjecajuci me i u snu. Udisao sam
miris njene kose, i saptao bez glasa, gutajuci gorke suze bijesa: proci ce i ovo,
mila moja. Zaboravi sto si vidjela. Ne budi se iz sna, ni sutra, ni ikad. Bice nam
opet lijepo, zaboravi ono sto znas. Zaboravicu i ja, ako mognem.
A mozda cu nastojati da ne zaboravim. Necu unistiti svoj zivot zato sto postoje
divlje zvijeri. Ponizili su me, tudjom rukom, oni za sve imaju izvrsioce, vjecne
sluge, bez savjesti i bez razuma, kakvi su i sami, drukciji samo po tome sto
imaju moc presudjivanja i vlast nad ljudima, mada nikad necu shvatiti kako i
odakle. Svi im se podsmijevaju, svi ih preziru, a svi ih se boje.
I ja ih prezirem, i ja ih se bojim.
Ponizili su me, ispljuvali, uprljali, ali me nece oboriti. Oni su iz tudje,
neprijateljske zemlje, i sam sam kriv sto smo se sreli. Jezika medju nama
zajednickog nema, misli zajednicke nema, zivota zajednickog nema.
Ja, ludi vrabac, posao sam jastrebu u pohode. Jedva sam izvukao zivu glavu.
Bilo, i nece vise. Greska je suvise velika da bih je ponovio.
A ako u meni ostane mrznja, zbog ove sadasnje muke u dusi, oni ce biti krivi.
5. Prazan prostor
Dan je proljetni, pun sunca, osjecam ga na licu kao blag dodir, kao talasanje. A
necu da otvorim oci, necu da izadjem iz toboznje noci. Dok misle da spavam,
nisam prisutan, za njih.
Cujem ih kako sapucu, Tijana i Mahmut. Donio je trave, za jacanje, i masti, za
uboj. Trave su dobre, kaze, tu varke nema, i sam se bavio travarstvom, i od
toga zivio, u Turskoj, doduse njihove trave nisu iste kao nase, ali opet, covjek
se izvjesta pa ocas sazna sta je za sta. On travama vjeruje, uvjerio se na sebi i
na drugima kako su ljekovite, a nije ni cudo, to je sunce, i voda, i svakakve
soli, i sve se to mucka i pretace u cjevcicama biljaka, i ispadne nesto kao
rakija, jaca ili slabija, a sve cisto kao suza. Za masti ne zna tacno, pravio je
travar Fehim, nije mu rekao za koga je, ne treba pricati ono sto se ne mora, a
ne zna tacno zato sto sam Fehim boluje od rana na nogama, pa ne moze da se
izlijeci, a lijeci druge. Samo, ona, Tijana, neka to ne govori meni, bolje da
vjerujem, mozda ce i pomoci. Ako ne pomogne, za uboj je najbolja medvjedja
mast, samo, gdje ces je naci, a dobro je i zecije salo, on ce nabaviti.
Kad je otisao, Tijana je nesto trazila po sobi, otvarala vrata, zavirivala pod
sanduk.
- Sta to trazis?
- Tvoje cipele. Bile su kraj vrata.
- Mozda si ih negdje sklonila.
- Nisam.
I gdje bi ih sklonila u ovoj tjeskobi? U sobu niko nije ulazio. Osim Mahmuta
Neretljaka. Onda...
- Da nije uzeo Mahmut?
- Kako bi on uzeo?
- Pa gdje su, ako nije on? Stajala je kraj vrata, zbunjena i postidjena. Uvijek se
osjeca nelagodno kad neko uciini ruzno djelo.
- Svejedno - kazem, da je smirim. - Nosicu zimske, dok ne kupim nove.
- Nije mi toliko za cipele.
- Ne misli vise na to.
- Kako si jutros?
- Boli me ruka. I ledja.
Ona se toliko zabrinula, da sam se zasitidio zbog lazi.
- Ne brini, nije strasno.
Skuhala mi je trave, mazala me melemom, pustio sam da se brine oko mene,
kao oko djeteta, godilo je i meni, da budem nemocan, i njoj, da bude od
pomoci, a bavili smo se neciim, da ne govorimo o onome sto se desilo. A ciijelo
vrijeme sam cekao da upita. Ocutao bih, a mozda bih se mucenicki pozalio: zar
ne moze cekati, da makar malo prezdravim? Nije upitala, srecom, a ipak mi se
cinilo da sam ostecen. Kao da bi to bila prilika da popusti moja napregnutost.
Poslao sam je do Mula Ibrahima, da zatrazi nesto novca, i da mu kaze sta je sa
mnom, da me neko napao sinoc, pa cu nekoliko dana ostati kod kuce. A ona
neka kupi stogod, da ga mozemo pocastiti, sigurno ce doci da me posjeti.
Kad je izasla, osjetio sam olaksanje. Zbog nje sam, znaci, uznemiren. Ne mogu
da lazem i da se pravim zrtvom nekog svog uvjerenja. Ako i postoji, onda je to
nekakvo trunje sto leti iznad pustinje, vjetrom nabaceno sjeme dolutalo
odnekud, skriveno i bezoblicno rastinje pod maglom. A opet, stidim se da
priznam kako sam posljednja fukara na ovom svijetu, koga biju na ulici kao
prezrenog kokosara. Nizasto. Bez straha da ce ikome odgovarati, bez straha da
ce bilo ko upitati: sta to uradise od covjeka? Ne mogu cak ni da tuzim. Koga?
Mrak, vjestice? I zasto? Svijet bi mislio, kao i Mahmut kad me nasao, da sam
bio pijan. Ne tice ih se ni sto bih mogao da se okrenem protiv njih, samo bi se
nasmijali. Mogu da misliim sto god hocu, uciniti ne mogu nista. U danasnjem
svijetu ostaju nam sarno dvije mogucnosti, prilagodjavanje ili vlastita zrtva.
Boriti se ne mozes, kad bi i htio, onemogucice te na prvom koraku, pri prvoj
rijeci, i to je samoubistvo, bez dejstva, bez smisla, bez imena i uspomene.
Nemas mogucnosti da kazes ono sto ti je na srcu, pa da poslije i stradas.
Premlatice te da ne progovoris, da iza tebe ostane sramota ili cutanje.
O jadno vrijeme, koje ne dozvoljavas ni smisao ni junastvo.
Tako sam, bespomocno, velikim rijecima spirao sa sebe stid.
Ustao sam i prohodao po sobi, kvrgavih nogu oblivenih suncem, rastreseno
brojeci modre pecate po tijelu.
Mucenik, budala. Ne zelim da budem ni jedno ni drugo. Oni misle da sam
obicna vaska.
A mozda i jesam. Od svega sto bih mogao da mislim i osjecam, ja se, evo,
stidim sam sebe. I nejasno me tisti ponizenje. Ne znam krivicu, ne znam
krivce. Ne mislim na osvetu, nema u meni ljekovite mrznje, vuce se po mojim
zilama nekakva zlovolja, kao gorusica.
Tijana me zatekla na postelji, donijela je novac, kupila je pomorandze, za Mula
Ibrahima, kad dodje, pozdravio me i zazelio mi svaku srecu.
- Ne ljuti se sto cu ostati kod kuce dan-dva?
- Najvaznije je da ozdravis, kaze.
- Jesam li ti rekao da je to dobar covjek!
- I ti si bio dobar prema njemu.
- To je drugo. U ratu, ili velikim nesrecama, covjek ucini i dobro i zlo,
podjednako, jedno iza drugoga. Zato sto je nesiguran. A u miru se prozli, misli
samo na sebe. On je, eto, drukciji.
Pogledala me usredsredjeno svojim velikim, pametnim, plasljivim, prodornim
ocima, sve u isti mah, pa se okrenula i pocela nesto da radi.
Zasto tako gleda? Da li je pomislila kako govorim kojesta? Ili kako govorim o
necemu sto je, za nju, sasvim obicno? Ili sto ne govorim o onome sto se
desilo? Ili sto uopste govorim, poslije svega sto se desilo?
Postao sam osjetljiv. A juce me ne bi zacudio ni najzacudjeniji njen pogled.
Upitao sam, a znao sam da bi bilo bolje precutati, osmjehnuti se, napraviti
salu, ali napregnutost je bila jaca od pametne misli:
- Sta sam to maloprije rekao tako neobicno? Htjela si nesto da kazes, pa si se
uzdrzala.
- Zasto bih se uzdrzala? Znas da ti kazem sve sto mislim.
- Jesam li rekao nesto glupo? Ili nedolicno? Jesi li htjela nesto da upitas? Ili da
nesto prigovoris?
- Nisam htjela ni da upitam ni da prigovorim.
- Mozda se ljutis sto ti nisam sve ispricao? U redu. Evo, ispricacu. Sinoc, na
sijelu, govorio sam gluposti pred glupacima.
- Sve znam, molim te prestani.
- Ne mozes sve znati. Ni Mula Ibrahim ne zna sve. I zasto da prestanem?
- Samo se mucis, nista drugo. Govoricemo poslije.
- Zasto bih se mucio? Govorim ono sto treba reci, i upravo sad, da ne cutimo o
onome sto se desilo. Nisam znao u kakvom zvjerinjaku zivimo.
Poslije sam primijetio kako vise bjesnim i psujem nego sto pricam, i kako sve
vise psujem njih umjesto sebe. Branio sam se pred njom, napadajuci druge.
Rekao sam da su se sinoc udruzili jedan coravi lupez i, jedna pijana budala, i
da su pred najgorim olosem ovoga svijeta napravili cirkus, koji ce budala
pamtiti dok je ziv. Ne zato sto je govorio gluposti, to im ne smeta, vec sto je
govorio ono sto misli. Zato i jest budala. Osvetili su se surovo. Istukli su me.
Usrali. Upisali. Pa ni to nisu htjeli da ucine saimi, nego su poslali sluge.
- Moga oca su ubili.
- Tvog oca su ubili, mene su unizili. Pa neka, hvala im. Zapamticu to. Necu
zaboraviti skupu pouku. Ali ce zapamtiti jos neko. Prevarili su se ako misle da
je Ahmet Sabo stene koje mogu slobodno udarati nogom. Jednom sam bio
budala, i dosta! Za cio zivot dosta. A neko ce platiti i za to jednom.
Spasavao sam ponos pred njom i pred sobom, uzbudjen i ogorcen. Moglo je
biti smijesno (sta im ja mogu uciniti?), ali nije bila laz. Bila je pozlijedjenost.
Njoj nije bilo smijesno. Slusala me s vecom paznjom nego sto su zasluzivale
moje maglovite prijetnje, bezopasne i za koga. Odjednom je postala vedra,
otvorena, cak i ponosna zbog ovog sto sam rekao. Zato sto je vise voljela moju
pobunu, makar i bezizglednu, makar i laznu, nego osjecanje ponizenja i
bespomocnosti. Cuvala me, i pored svega, onakvog kakav sam bio u njenim
snovima. Carobnjacki me sastavljala od razbijenih komada, mozda i ne
primjecujuci pukotine.
Dodirnula mi je ruku mekim jagodicama, ganuta, puna povjerenja.
- Drago mi je sto si mi sve ovo rekao. Vidjela sam koliko se mucis, ali sam
mislila da je nesto gore nego sto jest. A zbog ovog, nemoj da zalis. Nemoj ni
da prigovaras sebi. Rekao si ono sto mislis, pa sta onda? Nisi. ukrao, nikome
zlo nisi ucinio, nisi se ponizio, posteno si kazao ono sto svi posteni ljudi misle.
Istukli su te, prezdravices. Mrzice te, mrzicemo i mi njih. Nista nam od njih ne
treba. Zivjecemo sirotinjski kao i dosad, ali dignute glave. Ti si od njih najbolji i
najhrabriji, svi oni, koliko ih ima, nisu ti ni do koljena. Jaci su samo u zlu. A
opet, ma koliko mi bila draga tvoja hrabrost, bojim se zbog nje. Ti si prituljena
vatra, jedva se li vidi, a kad plane, tesko se gasi. Obecaj mi da ces se cuvati,
radi mene.
- Nije to hrabrost, vec ogorcenje.
- Svejedno. Obecaj mi.
Ne znam odakle je nasla u meni sve te divne osobine o kojima nisam ni
sanjao, niti sam zelio da ih imam. Ali zasto bih kvario njenu naivnu sliku?
Zasto joj ne bih izgledao kako me ona vidi? Bicu njen ponos i zastita, ovakav
nikakav, podrzacu njenu vjeru u mene, jer joj je potrebna. Bicu toboze snazni
hrast nad njenom krhkom stabljikom.
Izgleda da zaista sanjamo zivot.
Ali, eto cuda., i sam sam povjerovao u njene rijeci. Ne znam kakav sam bio
prije, od sinoc sam sazrio, kao da je proslo mnogo godina. Stekao sam
dragocjeno iskustvo, i necu vise uletjeti u klopku. A drugi neka se cuvaju
mene.
Ne rekavsi joj nista, ni koliko su njene rijeci ljekovite, ni koliko me ohrabrila
svojim povjerenjem bez razloga, zagrlio sam je njezno, kao nekad, prije
sinocnjeg dogadjaja, bez strepnje i ustrucavanja, potpuno opran, oslobodjen,
hrabro vedar.
Dani su prolazili, a ja nisam izlazio iz sobe, niti sam cesto ustajao iz postelje.
Osjecao sam se lose.
Vec dva dana Mahmut ne dolazi. Ni Mula Ibrahim.
Kad sam cuo Mahmutov kasalj u dvoristu, rekao sam Tijani da stavi nesto na
sanduk pored vrata, nesto sto joj ne treba.
- Sve mi treba.
- Stavi casu.
- Imamo samo dvije.
- Picemo iz jedne.
Stavila je okrnjenu, za svaki slucaj. Mahmut je usao s osmijehom na licu, kao i
uvijek, ali mu vedrina nije uvjerljiva, osmijeh je radi nas. Mrsav je, ruke mu
drscu, kaslje.
- Jos lezis? - pita veselo, ne zeleci da ikome smeta svojim brigama.
- Ne osjecam se dobro.
- Sta te boli?
- Pa, sve.
- Kad sve boli, nije opasno. Evo, donio sam zeciju mast. Da stavimo na ruku.
Pregledao je ruku, pregledao noge, glavu, krsta, i stao nada mnom, gledajuci
me vedro.
- Hoces posteno da se odmoris? Dobro. Zecju mast cu vratiti, tebi ne treba,
hvala bogu, sve zacjeljuje. Krv ti je zdrava.
- Povraca mi se kad pomislim da ustanem.
- Zato sto se ne kreces. I sto se bojis da ce svi gledati u tebe kad izadjes. Ma,
jok, covjece.
Svako svoju brigu brine. I ja sam tako mislio, u pocetku. Kad sam se vratio u
grad, ljudi me gledaju kao mrtvo tele, neko veli: nisam te vidio danima, cini mi
se. Neko ni to. A deset godina me nije bilo! Malo sam i zalio: zar bas tako, kao
da je kuce proslo ulicom! A onda se nasmijem u sebi: a zar bi ti pamtio za
drugoga? I zasto da pamtis? Bolje je ovako, svako svojom stazom.
Da je ovako govorio neko drugi, zvucalo bi ozbiljno, i tuzno, a njegovo je
nekako lakrdijasko. Zbog njegova smijesnog kreveljenja, i zbog svega sto sam
znao o njemu. Sve je nekako obezvredjivao i upropastavao, svoju rijec, svoje
djelo, sebe samog. Smijao sam se ovome sto je rekao, a neko drugi, drukciji
od Mahmuta, od njegovog gorkog iskustva stvorio bi dostojanstvenu mudrost.
A kad je izasao, okrnjene case nije vise bilo na sanduku.
Tijana se smijala, ali joj nije do smijeha. Izgledala je zacudjena.
- Kad cujem njegov kasalj, zakljucacemo vrata i ucutati se. Ovaj hrcak ce sve
odnijeti - rekao sam veselo.
Ali nismo tako ucinili, nijednom, pustali smo ga u sobu, po neku sitnicu je
uzeo, neke sitnurije smo sklonili, i navikli se na taj cudan odnos opreza i
povjerenja, pa niti smo se mi ljutili sto on uzima, niti se on ljutio sto mi
sklanjamo. Ali nas je zaprepastio kad je Tijaini donio na poklon pozlacenu casu
i gotovo nove papuce. Bogzna gdje je to uzeo.
- Poslala ti je moja zena - rekao je jednostavno. - I htjela bi da te vidi.
Vise me nije nagovarao da ustanem. Pustao je svakoga da cini ono sto hoce.
A ja bih ponekad ustao samo da prohodam po sobi, i opet legao. Bio sam
zaista slab.
Poslije deset dana Tijana je rekla: - E pa, je li vrijeme da izadjes?
Mula Ibrahim nas nije posjetio, sigurno zbog posla. Narandze smo pojeli,
polutrule.
- Jos sam bolestan - pobunio sam se. Ali ona me docekala neocekivano
odlucno, na svoj zenski nacin, koji ne vrijedja ali ne popusta:
- Nisi bolestan, samo cuvas svoju ogorcenost. Ali ces se razboljeti u ovoj
vrelini. Izadji malo medju svijet, prohodaj, porazgovaraj.
Obukao sam se, ljutit, i izasao uvrijedjen, kao da sam istjeran iz bolesnicke
postelje. Kako zna biti neugodna! Cuvam svoju ogorcenost! A sigumo misli da
strahujem od ovog izlaska.
Na zalost, u pravu je. Zato sam i kivan na nju.
Opio me vazduh, ljepljiiv od sokova, proljetni, glava mi se zanosi, kao da sam
pijan, kao da sam u onoj ruznoj noci. I noge tesko vucem, pretoplo mi je u
zimskim cipelama, a dugo nisam hodao.
Bolestan sam, pa neka, pascu na sokaku, odnijece me kuci, u postelju, lezacu
zatvorenih ociju, blijed, iscrpen, bez rijeci prijekora, bez rijeci zalbe.
Ali, ne padam, noge su sve cvrsce, dah sve sigurniji. Dan je lijep, nisam ni,
znao da je proljece ovako ojacalo. Ljudi me ne gledaju, ne cude se, ne pitaju.
Zasto me Tijana nije natjerala da izadjem ranije?
Jato golubova zauzelo je sokak, po cijeloj sirini, ljudi ih se ne ticu, ne plase se,
ne bjeze, pazim da ne nagazim na te pernate napasnike. - Bjezite, mangupi -
prekoravam ih bez ljutnje. - Zar cete nas otjerati s nasih sokaka?
I djeca su na sokaku. Opkolila su starog Mehmed-agu Caluka, on je, kao i
uvijek, u curku od zute lisice. Baca sitne pare oko sebe, a djeca se smiju,
vriste, guraju se glavama i ramenima, kao vrapci oko zrnevlja zita, pa opet
pristaju za starcem, a on se smijesi i sije bijelom rukom bezvrijedne novcice,
pretvarajuci ih u svoju i djeciju radost. On je jedini vladar koji daje, a oni jedini
podanici koji primaju. Ali on nista nije gubio zbog svoje rasipnosti, a oni nisu
nista dobijali zbog svoga koristoljublja. I ta sarena, sasava, neozbiljna svita
svaki dan je sebi i drugima poklanjala. jevtino veselje, koje je postalo miris i
svjetlost grada, njegova divna djetinjarija.
Zasto sarn se ranije ljutio na djecu i starca? Sad ih gledam i smijesim se.
Pred nasim ducanom zastanem. U prozoru je sultanova slika, veca, ljepsa, u
pozlacenom okviru. I natpis je ozbiljniji, ispisan svecanim kaligrafskim
pismom: Alahov miljenik, nas gospodar.
Smijesim se, i kazem mu: - Dobro jutro, gospodaru. Odsad cemo se sretati
svaki dan.
I on se smijesi, cini mi se, nije strog ni smijesan, kao raniji.
Sad tek vidim koliko mi je drag ovaj ducan, i koliko mi je potreban. Ovakav
nikakav, uzak, nizak, tijesan, jadan, ali moj. Pomirisem: zaudara, Sve je isto, i
sve ce ostati nepromijenjeno. Ovdje je moja sigurnost.
Mula Ibrahim me docekao ljubazno, prijateljski, iako je sjetno ozbiljan, kao na
pogrebu bliskog rodjaka do koga mu nije stalo. Drago mu je, veli, sto sam
ozdravio i sto sam svratio do njega, raspitivao se o meni, nada se da su mi
rekli.
Jesu, hvala mu. A za ono sto se desilo na sijelu kod hadzi-Duhotine, nisam
kriv. Malo sam bio pijan, malo ljut, i eto, izgovorio sto nije trebalo. Zao mi je i
zbog njega, i zbog sebe, i zbog nekih cestitih ljudi.
Sta mozerno., desi se, kaze Mula Ibrahim sjetno.
A ovdje je nekako svecano kao da je praznik. Pokusavam da se acim:
ozbiljnost je minula tromim korakom, i ostavila tesku tisinu za sobom.
On ne prihvata salu. Malo smo izmijenili, veli, popravili, dogradili. Koliko se
moglo.
Druga polovina ducana je pregradjena daskama. Zavirim: dva cosava mladica
pretvaraju se da su zbunjena i uplasena.
- Morao sam da ih uzmem - kaze Mula Ibrahim. - Zbog posla.
- Zar toliko posla ima?
- Ima, hvala bogu.
Smijem se, podsjecam ga na njegove rijeci:
- Mnogo nevolja, pa velika zarada.
- Tako nekako.
- A ja? Gdje cu ja sjediti?
Zatreptao je sitnim ocima, progutao pljuvacku, obuhvatio je rukama uska prsa,
kao da, ga je nesto zaboljelo.
- Ti? Bogami, neces imati gdje.
- Kako to? Ne razumijem.
- Pa, vidis, dugo nisi dolazio, i ja sam zaposlio ovu dvojicu, Mislio sam da si
nasao neki drugi posao.
- Kakav drugi posao? Znas da sam lezao.
- Odakle bih znao? Ne dolazis, nista ne javljas, a musterije navalile, kao za
inat.
Postade mi jasno odjednom, sjetim se sta me snaslo. Kao onaj pametni covjek,
kad mu skidose gace, obalise na zemlju i uzese sibe, njemu odmah pade na
um da ce ga tuci!
A mogao sam znati i ranije: nije me posjetio, nije pitao za mene, nije me zvao.
Sve je svrseno davno, mozda iste veceri kad se ono desilo. I kazem, bez
ikakve potrebe:
- I tako, otpustas me?
- Nisam mislio da te otpustim. Vidis i sam da je tako ispalo.
- Ispalo je kako su drugi htjeli.
- Ne dolazis, nista ne javljas, musterije navalile.
- Kao za inat. To si vec rekao. Sve mi je jasno.
- Dacu ti jednu, dobro, dvije plate, dok nesto ne nadjes.
- Hvala, ne primam milostinju.
- Dajem zbog prijateljstva.
- Ne pominji prijateljstvo!
Pruzio mi je novac, pripremio ga je ranije.
- Molim te, uzmi. Zasluzio si.
Glas mu je tih, prigusen, gnjecav, namreskano lice se grci od napora da ostane
mirno, pogled gubi sigurnost. Tanke usne su se opustile, kao pred plac.
Primio sam novac, i sad sam mogao da odem. A jos stojim. Gledam ga i
stojim. On strepi od mog pogleda, i od moje kivne rijeci. A ja je nemam. Ja
znam da strepi i od neke druge rijeci, vaznije od moje. I mislim: boze rnoj, sta
li se sad desava u ovom covjeku, i sta li se desava vec danima? Naredjeno mu
je da me otpusti, nije smio da ne poslusa. Drugi bi smio, on ne smije. Njegov
strah pred jacim ljudima, bilo u cemu jacim, gotovo je nerazuman. Kao strah
od groma, od potresa, od kobi, strah koji se ne moze ni objasniti ni otkloniti.
Kad je do njega dospjela ta zloslutna rijec necija zelja i zapovijest, u tudjim
ustima, naravno, manje znacajnim ali neospornim, sigurno je odmah pristao da
poslusa i da me zrtvuje. Grom je zagrmio s visoka, i nije bilo mogucnosti za
daleka sjecanja. A onda je dosla noc, i nesanica, ili je to bilo sutradan, ili kroz
dva dana, i odnekle iz sipraga misli izbio sam i ja. Bogzna kako, bogzna gdje.
Mozda me vidio ovdje, u ovom tijesnom ducanu, nagnutog nad molbama i
zalbama. Mozda nad vodom, nadnesenog, zanesenog, razbijenog u hiljadu
komada. Mozda u talasima gnjevnog Dnjestra, kako izbezumljeno vucem
ljusku camca i ljusku covjeka, ne misleci da li cu i sebe izvuci.
Bio sam svakakav, lud, pust, bespomocan, podsmjesljiv, neugodan, ali nikad
mu neprijatelj. I eto, znao je da me mora pustiti niz vodu, ni ruku ne smije
pruziti da bi me pokusao zadrzati. I znao je da mi se cini nepravda. O on
izvrsava nepravdu. Pa, nije mu lako. Sigurno nije plakao zbog toga; ali se dugo
prevrtao po postelji, uzalud se muceci, jer je sve presudjeno, i on ne moze
nista izmijeniti, niti je to pomislio ijednog trenutka, makar radi svoje savjesti.
A na nesrecu, nije mogao da me zaboravi, ni da me nacrta crnjim nego sto
sam. Ostala su mu za opravdanje i utjehu samo tri razloga: sudbina koja je
jaca od nas, njegovo pravovremeno upozorenje da se cuvam djavola u sebi, i
nada da cu mu na kraju reci grubu rijec. Sacuvace je u srcu kao hamajliju, u
sjecanju kao lijek, u savjesti kao opravdanje. Ako naidje kajanje, jer covjek
nije gospodar svojih postupaka. A mozda bi mu posluzila kao razlog za
pozlijedjenost. Zlata bi mu vrijedila ta gruba rijec, ta tvrdinja u koju bi se
mogao ukopati.
Ostavicu mu opravdanje sudbinom, mada ta sudbina ima ime i prezime, i mada
u tu sudbinu ulazi i njegov kukavicluk. Ostavicu mu i utjehu sto me unaprijed
upozorio da se cuvam, a ja ga nisam poslusao, tu je zaista u pravu. Ali mu ne
dam zadovoljstvo da se opere mojom grubom rijeci, toliko nije zasluzio.
Izgleda da sam ga tesko razocarao. Rekao sam:
- Ne vjerujem da si to ti smislio, Mula Ibrahime.
Gledao je cas u mene, cas u pregradu, iza koje su slusale tudje radoznale usi,
zbunjen, istinski nesrecan, ne usudjujuci se da mi kaze rijec zaljenja, a
sabravsi toliko hrabrosti da mi ne kaze rijec pouke. lako bi rnu prijekor mojoj
gluposti, ili savjet da je vise nikad ne ponovim, mogao donijeti znacajno
priznanje od ljudi do kojih mu je stalo. Odao sam mu u sebi priznanje zbog te
hrabrosti i zbog te zrtve.
- Hvala ti na svemu - rekao sam na kraju. Zvucalo je prilicno pakosno.
A on je to prihvatio sasvim ozbiljno, zahvaljujuci bogu sto je bio u mogucnosti.
da mi pomogne koliko je u njegovoj moci. Onda je naglo zastao, sjetivsi se
valjda koliko je smijesno to sto govori, i prosaptao zbunjeno:
- Oprosti.
Bila je to najljepsa rijec koju je moglo pronaci njegovo kukavicko postenje.
Tako me srecno skinuo sa savjesti i prijateljski ispratio u proslost.
A za mene je to bio prvi korak u buducnost, nepoznatu i dotad nezamisljanu.
Zamisljao sarn je u ovom mracnom ducanu pored javnih nuznika, a evo, sad
sarn prognan iz tog svog sirotinjskog raja, u kojem me zestoki zadah nuznika
podsjecao da smo u sredistu grada, na dobrom mjestu, i da cu tu naci svojih
dvadeset pet jadnih grosa svake godine. Sad mi izgledaju zlatni.
Moracu da potrazim nesto drugo, ne znam sta, ali cu potraziti. Svijet je sirok,
mogucnosti bezbroj, a u meni ima dovoljno snage da neuspjeh ne primim sa
suvise zalosti. Prozivjecemo nekako. I zasto bi se moja buducnost morala
vezati bas za smrdljivi ducan pisara Mula Ibrahima? 0n bi pustio da me talas
odnese i kad bi mi bilo teze nego sad, zato je mozda bolje sto smo se razvezali
u casu kad ne visim nad ponorom.
Srecan ti ostanak, dobri covjece, koga strah cini tako nesigurnim prijateljem.
Tesko tvojim cosavim pomocnicima, bices nemilosrdan prema njima: oni te
nisu izvlacili iz nabujale rijeke. A mozda cete zivjeti i dobro, nista vas ne spaja,
ne ticete se jedni drugih, nece te muciti sjecanje na tudje pozrtvovanje, i
neces strepjeti od njihove nerazumnosti. Dobro, de, naredili su ti da me
istjeras. I mirno ces me grditi, zbog svega sto ucinim, a sve ce biti ludo,
drukcije ne moze ni da bude, sad to vidis, mada si se nadao da ce me tvoji
pametni savjeti odvratiti od pogresnog puta.
A kad budes dobro raspolozen, kad pazar bude obilan, kad ne bude straha u
tebi, mozda ces nesigurno sapnuti sam sebi, da su za sve krivi sejtan, rat, i
moja prekinuta mladost. I dobro je sto tada necu biti blizu, jer bih ti odgovorio
stogod ruzno, pa bi to bilo naknadno opravdanje za nepravdu koju si mi nanio.
Vidis, jos mislim dobro o tebi, i zelim da se ponekad probudis usred noci, i da
dugo sjedis prekrstenih nogu na postelji, muceci se kajanjem i stidom, zbog
mene.
Ali, neka ti je bogom prosto, nisi ti birao svoju sitnu dusu, dali su ti je, ne
pitajuci, dosao si na red kad drugih, boljih, nije vise bilo. Alahemanet, covjece
kao i svi ostali, koji cine zlo ali ga ne smisljaju. Od onih drugih, koji zlo
smiisljaju i obredjuju, neka bog sacuva i tebe i mene.
Kod cesme sam zazelio da stavim ruke pod mlaz hladne vode. Kod dzamije
sam osjetio zavist prema djacima medrese koji su, u nanulama, isli na
molitveno pranje, veseli, zeljni svega, glupi od neiskustva, laki od zelje o
divnom zivotu sto ih toboze ceka. Kod Morica hana sam izasao iz sjenke zidova
i visokih stabala, i okupao se u proljetnom suncu.
Proljece, sunce. vedrina, misao bez tezine.
Vedra misao srce obasja,
vedra ni zbog cega,
misao niocemu...
Sapucem besmislene stihove, cujem mazenje gugutke u granju visoke topole,
ispunjava me radoscu djecji smijeh, zao mi je ptice sto je izbezumljeno sunula
preko krova, uplasena. Dio sam svega sto vidiim, i znam to, i srecan sairn, i
lako mi je, kao da sam od vazduha.
Lakomisleno, ili lukavo, moje srce se branilo od trpljenja.
Smijeseci se, usao sam u bezistan, razmetljiv kao mlad bogatas, i zatrazio da
mu pokazu zensku maramu.
Za kakvu zenu, mladu ili staru? - pitaju me.
Mladu i lijepu, najljepsu zenu u gradu.
Da li asikujemo?
Da, jos asikujemo, iako je udata za mene.
Sredovjecni bazrdjan me gleda sazaljivo, kaze:
- Dodji mi kroz godinu-dvije, da te upiitam za asikovanje.
- Doci cu - velim i smijem se veselo.
I on se smije, bogzna zasto, zbog moje naivnosti, ili zbog svoga iskustva.
Maramu sam odnio Tijani, da uzivam u njenoj radosti.
- Zar nisi na poslu? Zasto si se vratio tako brzo?
- Prvo da vidis poklon, poslije cemo i o tome.
Vjecna je steta sto ne mogu da kupujem poklone, svaki dan, svakakve, zbog
njenih ociju obasjanih odusevljenjem, kao u djeteta.
Najprije nije imala rijeci, onda ih je bilo isuvise, rekla je da sam divan, rekla je
da sam lud, a mozda sam i divan zato sto sam lud, odakle nam novac za
ovakve skupe poklone, sigurno ce joj lijepo stajati, nije smijela ni da mi kaze
da je zeljela upravo ovakvu maramu, kako je moguce da sam pogodio njenu
misao, ali zaista nisam razuman, moram kupiti sebi cipele, bez cipela se ne
moze a bez marame moze, iako mora priznati da sam joj pricinio veliku radost.
I tako se neprestano vrtjela u krugu, od radosti do razuma, i natrag.
Smijao sam se.
- A sad da ti kazem zasto sam se vratio tako brzo. Zato sto sam te pozelio,
zato sto nije brzo, zato sto nije vazno da li je brzo, a ako ti je brzo i ako ti je
vazno da li je brzo, onda mi se nisi obradovala.
Smijala se i ona.
- Dobro, znam da si sasav, a sad mi kazi sta je bilo.
Rekao sam da nista nije bilo danas, sve se zbilo ranije, samo mi nista nismo
znali, i zasto da se sad zalostimo, kad se nije sada desilo.
Oponasajuci Mula Ibrahima, njegov izduzeni vrat i skupljena ramena, treptanje
njegovih sitnih ociju, i plasljivo izvlacenje mrsavih ruku iz dugih rukava, kao da
dvije lasice vire u svijet, pazljivo njuskaju i povlace se na prvi znak opasnosti,
govorio sam tihim Mula Ibrahimovim glasom:
- Nema te toliko vremena, pa sam pomislio da si otvorio trgovinu, ili si nasao
bolje mjesto.
A ja mu odgovaram da se jos nisam odlucio, nude mi nekoliko mjesta, ali
nigdje toliko ne zaudara kao kod njega, a toliko sam navikao, da cu svaki dan
proci tuda, da se malo nakadim.
- Pa, dobro, to znaci... - kaze ona, smijuci se, ne bas veselo.
- Nije dobro, ali znaci - smijem se i ja. Ona se vise ne igra, gleda me,
nesigumo, i kaze ozbiljno:
- A od cega cemo zivjeti?
- Ako ovo sto znam nije dovoljno, nosicu vodu u Ciifuthanu! Zasto se plasis od
cega cemo zivjeti!
Na zalost, njen odsutni smijesak, kojirn prikriva strah, govori mi da je nimalo
ne zavarava moja vedrina. A ja je ne dam, tu svoju vedrinu: zivjecemo! Zar je
i to neka vjestina?
I podignem je, kao dijete, pazljivo je okujem objema rukama, osjecam je toplu
i zaobljenu uza se. Dodirujem bradom i obrazima: mlada. Mirisem je kao
cvijet: miris cist i drag. Najljepsa zena u gradu, rekao sam. I jeste, zaista, i ne
samo u ovom gradu. I znam da mogu sve u zivotu, zar je tesko zivjeti, s njom.
I sapcem joj nesuvisle rijeci dragosti.
A ona se pribila uz mene, kao uplaseno kuce uz kujine sise, i krije lice od
zivota, od straha, sitna kao igracka, necujna, kao san.
Da li misli na ubijenog oca?
Drzim je na rukama, nju i ono trece sto se naliva njenom krvlju, kao mali
vukodlak, i njisem je polako, polako, da je odvojim od svijeta, od straha, od
ruznog sjecanja, da ostanem samo ja, svuda oko nje, u nedogled, kao nebo,
kao more, da je prelijem njeznoscu sto vri u meni kao vrutak.
Ne boj se, kazem.
Volim te, kazem.
Ko nam sta moze, kazem.
I osjecam se kao gospodar svijeta dok drzim na rukama trudnu zenu u vreloj
sobi iznad mahalske pekare.
Ostalo je to odusevljenje u meni danima, ne tako sigurno, doduse, kao onoga
dana kad sam se smijao nevolji koja me snasla, jer nisam znao sta bih drugo,
a ipak dovoljno da hrabro trazim neko rjesenje, neki izlaz, medju tolikim
mogucnostima koje u svijetu postoje. A da postoje, dokaz su ljudi koji zive.
Nekako zive. Ni ja ne trazim vise.
Znao sam:
Od covjeka se nije nista otelo. Koja tuga razgovara nema? Posljednja se broji.
Svako cudo za tri dana.
Svasta sam znao, i vjerovao. Sve od mene zavisi.
U pocetku sam jos i uspijevao da dodjem do ponekog ko bi mi mogao pomoci.
Ali je sve ispadalo smijesno.
Mula Ismail, narodni prvak, koji je predstavljao ljude iz naseg dzemata, primio
me ljubazno, pa sam pomislio da me zamijenio s nekim. A onda sam vidio da
me nije zamijenio ni s kim, niti je znao ko sam, a nije ni mogao saznati, ma
koliko da sam se trudio. Ljubazan je po navici, takav mu je posao, i to prema
svakome, jer ne moze sve ljude poznavati, niti mu je potrebno, a ljubaznost se
pamti, cak i kad se posao ne svrsi uspjesno. Zacudilo me jos nesto: nije me
upitao zasto sam dosao, ni sta zelim. Rekao je da mu je drago sto me vidi, i da
ce mu uvijek biti drago da me vidi, mada nikako nisam mogao da odgonetnem
zasto bi mu to bilo drago. Onda je, ne zaustavljajuci se, ne dajuci meni da
dodjem do rijeci, nastavio da govori o raznim pitanjima, o pitanju rata, koji se
ne moze voditi bez sloge. I ovo sto gubimo u Rumuniji i Rusiji, to nije zbog
slabosti muslimanske vojske, vec zbog nesloge vojskovodja i zbog odsustva
bozije pomoci. Zatim o pitanjima nepostovanja vjere, nepostovanja vlasti,
nepostovanja ljudi od ugleda. Eto, ne postuju se ni pase, ni ajani, ni ulema,
cak ni kadije. A takva raspusnost sluti na kugu. Doduse, kako kaze Knjiga, na
kugu i na ratove sluti i veliko crvenilo, kad se pojavi sa sjevera. I snijeg, kad
padne u nevrijeme, kao lanjske godine sto je pao 24. agistosa, i to sluti na
kugu. I kad psi mnogo zavijaju dok mujezin uci na munari. I kad djeca
vrijedjaju Zidove i hriscane. I kad se narod pretjerano mnozi. I kad su ljudi
suvise pohlepni. I tako, sve sluti na kugu, na ratove, na nesrece, sto mu nije ni
tako glupo, jer se nevolje neprestano desavaju, pa ako se ne mogu otkloniti,
mogu se bar objasniti, i time je pola posla obavljeno. A druga polovina svakako
ne zavisi od nas.
Mene nisu zanimali ni ratovi, ni nesloga medju vojskovodjama, ni. uzroci kuge,
i poceo sam da gubim glavu: dokle bi trajalo ovo bezumno kloparanje, dan,
mjesec, godinu, vjecnost? Da li bi klepetao golim vilicama i kao kostur, pred
drugim kosturom mojim? Da li bi, ako ga ne zaustavim?
Mozda on i ne zna da sam ovdje, mozda misli da sam neko, svejedno ko, sto
ga je slusao juce, lani, uvijek, oduvijek isti samo s drukcijim imenom, nevazan,
bezlican, kao zrno u brojanici. Vazno je sarno ono sto on govori, a svejedno je
ko slusa.
- Oprosti sto te prekidam - rekao sam, prikupivsi hrabrost koja je pocela da me
napusta. - Dosao sam da te nesto zamolim.
- Svakako - odgovorio je ljubazno. - I neposlusnost je predznak kuge.
Znam vec, i ljubav, i. mrznja, i zivot sve je predznak kuge.
Muka me hvata.
- Doci cu sutra, ako imas vremena. Da mi pomognes, savjetom, preporukom,
misljenjem.
- Da, ima stvari koje su ljudskom umu tesko dostupne. Kad su zadavljeni braca
Morici, dogodio se u Sarajevu zemljotres, a kad je umro veliki vezir Sirhanpasa,
iznad grada je preletjela velika repatica.
Boze milosni, ovaj narodni zastupnik zivi u goroj pustinji nego beduin. Oko
njega i u njemu je pustos.
- Mula Ismaile, izgleda da ja ne govorim jasno. Molim te da me saslusas, u
nevolji sam.
- I vazdan takvih znakova sam upamtio. Desavaju se po bozijoj volji, a mi ih
ne razumijemo.
Ah, majko moja, pa Mula Ismail je potpuno gluh!
Ali nije nevolja u torne, vec sto on to ne zna. Ili nece da zna. Dovoljno je da on
sam govori. Sta bi mogao cuti od drugih? Nevolje, zalbe, prijekore. Sta ce mu
to!
Htio sam da zametnem salu, da ja govorim svoje, sta mi padne na um, a on bi
svoje, i lijepo bismo se izrazgovarali niocemu, kao ljudi. Ali sam se pobojao da
bi rni mogao doci u san, kao mora. jednom, kad ne bih bio spreman za salu, pa
bih izludio od strave. Smijesno i strasno mogu biti rod.
Ucutao je cim sam se okrenuo. Govor mu se zaustavlja, izgleda, cirn ne vidi
cudjenje na tudjem licu.
Onda mi se ukazala prilika o kakvoj ni u najludjem snu nisam mogao sanjati.
Tajanstven i vazan, Mahmut Neretljak mi je saopstio da ce me primiti glavom
bosanski defderdar Bekir-aga Djugum! Mislio sam da tjera segu sa mnom, ili
izmislja, da bi se pohvalio svojim nepostojecim vezama. Izgledalo mi je toliko
nevjerovatno, kao da me pozvao sam veliki vezir.
Da bi me uvjerio, rekao je, sapcuci, da to nije nikakvo, cudo. Njegova zena je
ranije bila udata za papudziju Ticu, pa je Tica umro, i ona se udala za njega,
Mahmuta. Dok je on bio u izgnanstvu, njoj je pomagao bivsi djever, Salko, isto
papudzija, dobar covjek. Taj Salko papudzija ima tetku Almasu Meckar, a njen
sin, zvani Mali Husein, radi kao kalfa kod berbera Ahmetage Core, a Ahmetaga
Coro brije defderdara Bekir-agu Djuguma. Tako je, od jednog do drugog, moje
ime doslo do defderdara, i on je rekao da ce me primiti. Zar nije jednostavno?
Poslije te zapletene price, koju ne bih mogao dvaput ponoviti jednako, a i sad
sam je sigurno krivo zapisao, sve mi je izgledalo jos nevjerovatnije. Cak i da je
istina da jedan berber moze nagovoriti takvog velikasa da primi nepoznatog
covjeka, smijesno je i zamisliti kako je moje ime proslo kroz tolike usi i tolika
usta, i bogzna sta je doprlo do defderdara.
Da je svako dodao po truncicu, mogao sam ispasti cuveni naucnik Bergivija. A
pred defderdara ce izaci beznacajni pisar Ahmet Sabo, koji nece znati da kaze
ni tri rijeci kako treba, pa cemo se naci u cudu i ja i defderdar, ja zato sto cu
iznevjeriti tolike lazi o sebi, on zato sto ce zaista lako uvidjeti da nisam ni sluga
Bergivijinog segrta. Srecom, to je sigurno Mahmutova izmisljotina, pa nema
nikakve potrebe da drhtim pred tim nezamisljivim susretom.
Ali kad mi Mahmut rece da me defderdar ocekuje prekosutra, poslije podnevne
molitve, preporucivsi mi da budem tacan, jer Bekir-aga ima mnogo posla, i ko
zna kad bi me drugi put mogao primiti, ja se jos jednom uvjerih da o zivotu ne
znam nista.
Nesrecom, ili srecom, jer nisam siguran da li bi iz svega ovoga ispalo dobro ili
zlo, sutradan je umro stari i bolesni vezir Muhsinoivic. A samo sat-dva poslije
vezira, umro je i defderdar Bekir-aga Djugun, dotle zdrav, snazan, neumoran.
Presvisnuo. je od tuge za vezirom. Podanicka vjernost se zaista nije mogla
bolje dokazati. Usput da napomenem, ovakva vjernost je dirljiva ali opasna, a
dogadjaj koji pricam, pokazuje koliko bi bila stetna kad bi narod posao za
primjerom svojih vodja.
Tako je propao i prijem koji mi je defderdar zakazao, ne pretpostavljajuci da ce
dan prije toga umrijeti njegov gospodar, zato i nemam prava da mu ista
zamjerim, jer je duznost iznad ljubaznosti. Sastali smo se, doduse na njegovoj
dzenazi, ali i to je bolje nego da je on dosao na moju.
Njegova nasljednika, koji je dosao s drugim vezirom, nije brijao Ahmetaga
Coro, i nevjerovatni lanac nije vise mogao prenijeti moje ime nikud.
Bogati trgovac hadzi Fejzo takodje me obradovao nadom, ali sam je sam
razbio. I ranije me susretao s osmijehom. i lijepom rijecju, a tada me
zaustavio na sokaku, rekao da je o svemu obavijesten, i pozvao me u svoju
magazu, da porazgovaramo. Iza magaze, krcate skupocjenim tkaninama sto su
tek prispjele s Istoka, uveo me u sobu zastrtu cilimima, sa secijama oko
zidova, s debelim zastorima na prozorima. Nije razgrnuo zastore, da pusti
danje svjetlo, vec je upalio svijece u bakrenim i srebrnim ciracima, i odmah se
osjetio ugodan miris, jer su svijece, izgleda, natopljene mirisnim uljima.
Zapalio je i zrno tamjana.
- Volirn mirise - rekao je. - Brane nas od sirovog vonja. Oni su prava dusa
stvari. Cak i ljudska dusa ima svoj miris. Kakav je tvoj miris?
- Bogami, ne znam.
- Daj mi ruku.
Pruzio sam ruku.
Polako i pazljivo je gledao, prinio moj dlan blizu nosa, i sireci nosnice, udisao
nevidljiiva isparenja moje koze. Onda je okrenuo ruku i gotovo mi njusio
nadlanicu, golicajuci me zutom bradom.
- Osjetljiv - rekao je, ne pustajuci mi ruku - zatvoren, dobar, vedar. Mozda i
neobuzdan, ponekad.
Izvukao sam zarobljenu ruku iz njegovih mekih dlanova.
Upitao me sta zelim, pice, lokum, voce? Uzeo sam serbe, da rastjeram snenost
i cudno raspolozenje, kao da me obuzima lako bunilo. To je od mirisa, od
tisine, od polumraka, od njegovog mekog saputanja.
- I sad trazis posao? Najbolje bi bilo u drzavnoj sluzbi. Ne treba ti nikakva
sposobnost, ne pretrzes se, ne ne strepis od gubitaka, a dobitaka imas onoliko
koliko umijes. Ali, to je tesko. Zamjerio si im se.
- Znam.
- Imaju dobro pamcenje. Ne prastaju uvrede. Ne znaju za milost.
Govori o njirna bez mrznje, ali s podsmjesljivim prezirom. I ne zato sto su
grubi i sto zaudaraju, vec sto ne znaju da zive. Svojom umisljenom velicinom i
gluposcu sire oko sebe strah i dosadu, pa je ruzno i njima i drugima. Ukoceni u
svojoj tromoj nespretnosti, lice na slonove, i kao slonovi iznenada se razbjesne
i unistavaju sve oko sebe. Tako ih uvijek i zamislja, ukocenih debelih nogu,
mracno raspolozene, glupo sujetne, bezobzirno osvetoljubive, potputno gluhe i
slijepe za sve sto je u zivotu lijepo. Uporedjuje ih sa slonovima, jer su to
najruznije zivotinje, potpuno besmislene. Tako i umiru, kao da se svijet rusi, a
nista se ne desava. Samo sto drugi debelokosci dolaze. A svijetom bi trebalo
da vladaju ljudi koji znaju da uzivaju, u svemu. Svima bi bilo dobro. Ali to nece
nikada biti, jer oni ne vole borbu, to nije uzivanje. Jedan jedini medju njima je
izuzetak. On nije debelokozac. Dzemal Zafranija. Pobunio sam se:
- Postace gori od svih. Uskoro!
- Varas se. To je divan covjek. Divan! Steta sto si se s njim posvadjao. Po
necemu je slican tebi, samo si ti ljepsi. Znas li da si lijep? To su ti sigurno
cesto govorili.
- Lijep sam, ko izvrnut dzep.
- Vrlo si lijep, pravi muskarac. Sve ih je manje, na zalost. Kako ti se svidja
ovdje?
- Svidja mi se.
- Mozes doci kad god hoces. Dacu ti i kljuc, ako zelis.
Sa niskog stolica je uzeo bocicu s mirisima, i stavio nekoliko kapi na bradu i na
dlanove. Poskropio je i mene, i tezak istocnjacki miris me gotovo potpuno
odvojio od ostalog svijeta, kao zid.
Upitao sam:
- I Dzemal Zafranija dolazi ovamo?
- Dolazi. Cesto. Veliki smo prijatelji.
- Ti si ga i namjestio kod kadije?
- Volim da pomognem ljudima. Pogotovu ako su mi prijatelji. I tebi cu pomocu.
- A Zafranija, i on zna da uziva?
- Zna. Oh, zna.
I tada, tek tada, tako mi srece, eto kolika sam budala i bezveznjakovic, tek
tada rmi je postalo jasno u sto sarn upao. I ne zato sto sa bistar, vec sto je
postalo ocito. Govorio je sve tise, sve muklije, unoseci mi se u lice da sam mu
dah osjecao, dah vlazan i vreo, a ruka mu je trazila moju, i gladila je sve
mekse.
Vidim, sale vise nema, a nisam je ja ni zapocinjao, i mislim: da ili da ga udarim
po drhtavim gubicama, da zapamti kad me je doveo u ovo svoje smrdljivo
leglo, ili da se nekako izvucem bez svadje i bez stete, dosta mi je sukoba i
mrznje.
Te ustanem i zamolim ga da otkljuca vrata, moram da se nadjem s Mula
Ismailom.
Hadzi Fejzo se osmjehnuo:
- On ti nece pomoci.
- Nije ti prijatelj?
- Boze sacuvaj!
- A tih . . . prijatelja, imas li mnogo?
- Vidjeces.
- I svi se pomazete?
- Dodji, uvjeri se. Mi ne ostavljavamo na cjedilu jedan drugoga. Hoces li
svratiti ovamo poslije Mula Ismaila?
- Necu imati vremena.
- Onda, sutra. Svakako. Cekacu te. Sa strahom sam se osvrno. da kogod ne
vidi odakle izlazim, a usao sam slobodno.
Pogledao sam u vedro nebo, da se oslobodim titravog polumraka, i udahnuo,
duboko, jednom, dvaput, triput, da istjeram zejtinjavi miris iz sebe. Pih, kako
se osjecam prljav, nikako da zaboravim znojave dlanove kako drhthe na mojoj
ruci. Sirim prste, da ih prosusi vazduh. Ali, djavo da ga nosi, ne tice me se.
Tijana je prvo osjetila miris ruzinog ulja, rasipao sam ga oko sebe kao
otvorena bocica. Namrstila se.
- Nesto mi mnogo mirises - rekla je sumnjicavo.
- Mani me, zeno, umalo ti ne stradah.
- Vidim.
Ispricam joj, u smijehu, svoju nevolju, a ona me gleda u cudu. To si ti sanjao,
kaze. Nikako ne vjeruje u te stvari. I nikako da mi povjeruje potpuno. Zna da
ne lazem, a lici na laz, ili na grubu salu. Uzalud, ostala je u njoj sumnja da me
nije namirisao nikakav hadzi Fejzo s bradom, vec neka nepoznata Fejzija. To,
nazalost, nije istina - rekao sam, smijuci se - ali joj je moja prava istina
izgledala nevjerovatna. Mada bi joj moja nevjerovatna istina izgledala laksa
nego njena izmisljena. Meni ne treba nijedna. Samo, nije pravo da posteni ljudi
ostaju pod sumnjom zato sto su drugi rdjavi. Mogla bi ponekome pasti na um
misao da je ugodnije biti pod sumnjom zbog grijeha nego pod sumnjom bez
icega. Ali Tijana ne prihvata ni taj pametni zakljucak, vec kaze da je bolje
dolaziti kuci nenamirisan.
I eto, to su bile tri jedine mogucnosti, koje zapravo i nisu mogucnosti, vec
toboznje nade, sigurne koliko i oblak na nebu. Poslije nije bilo ni toga.
Isao sam od ureda do ureda, od covjeka do covjeka, ali nikud nisam
dospijevao, ni kod koga me nisu pustali. Sitni cinovnici su me slusali
rastreseno, s dosadom, s licem bez izrazaja, bez razumijevanja, cak i bez
pakosti.
Satima sam sjedio u predsobljima, ali oni koje sam ocekivao, nikad se nisu
pojavili. Ili su se uvlacili kroz prozor, ili su ulijetali kao ptice, ili su bili nevidljivi,
ili je postojao neki tajni, podzemni ulaz koji ih je stitio od nas sto zivimo
cekajuci.
Moje rijeci su postale izlizane, moja prica dosadna, moj lik zamoran svakome.
Pretvorlo sam se u covjeka koji moli, a to je posljednje bice na zemlji. Ispod
toga nema nista.
Polako, odbijajuci najprije tu misao, poceo sam da osjecam zid oko sebe,
nevidljiv ali neprobojan. Stajao je oko mene, kao tvrdjava, kao neizlaz, ka
nepristup, neprestano sam udarao glavom o tvrdu stijenu, bio sam izubijan,
krvav, sav od cvoruga, sav od masnica, a nisam prestao da navaljujem. Jer je
uvijek izgledalo da ima prolaza. Mora da postoji neki procijep, nemoguce da je
zid svuda. A nisam mogao ni pristati da ostanem tako zazidan, kao da sam
ziva sjenka koju niko ne vidi a ona vidi svakoga. I uzalud govori, uzalud vice,
ne cuje se, nista. Malo je trebalo pa da pocnu prolaziti kroz mene, kao kroz
vazduh, ili gaziti po meni, kao po vodi.
Osjetio sam strah. Kako su me to ubili? Nisam ranjen, nisam zaklan, nisam
mrtav, ali me nema. Zaboga, ljudi, zar me ne vidite? - kazem. Zar me ne
cujete? - kazem. Ali moj lik ne ulazi u njihovo oko, ni moj glas u njihovo uho.
Nema me.
Ili ja to sanjam svoj nemoguci polozaj, koji iskustvo odbija? Jer, ja sam ziv, ja
hodam, ja znam sta trazim, ne pristajem da me nema. Mogli su me pretuci,
mogli su me zatvoriti, mogli su me ubiti, zar su malo ljudi ubili bez razloga? Ali
zasto su napravili avet od mene, zasto mi oduzimaju mogucnost da se borim?
Hocu da budem covjek, borite se sa mnom ljudski.
Uzalud.
Prazan prostor oko mene je sve pustiji, moja smijesna pobuna sve tisa.
6. Cudno ljeto
Ljeto je naslo vrelo i tesko.
Sunce, kao da se tali, bjesomucno bljuje vatru, ognjene iskre padaju na
zemlju.
Pobjesnila je i pekarska pec ispod nas, i nasu sobicu pretvorila u pakao.
U podnevnim casovima izgledalo je da ce planuti i nebo i zemlja, i da ce se sve
pretvoriti u ogromnu vatrenu pustinju.
Nocu smo lezali na uskoj drvenoj verandi prema dvoristu. Po nesigurnom
mraku kretale su se sjenike nasih cudnih komsija, i udarali kopitama konji u
staji, u dnu dvorista sto je licilo na han.
Nepoznati ljudi su dolazli i odlazili, iduci za nepoznatim poslovima, ostavljajuci
za sobom nemir.
- Ne boj se, spavaj - umirivao sam Tijanu kad bi se probudila.
- Ne bojim se - satptala je, ali su se njene oci okretale za nocnim sjenkama
bez lica.
Jednog jutra: smo vidjeli da su nekakvi crvi pojeli sparuseno lisce divlje
jabuke, jedinog drveta u nasem dvoristu. Preko dana su ispreli paucinu na
patrljcima jabuke, ali su komsijska djeca kamenjem i motkama omlatali taj
ukras s mrtvog drveta.
U okolnim bastama crvi su se toliko namnozili, da su paucinom premrezili
stabla zerdelija i sljiva pozegaca, pa i sasusenu travu na otvrdloj zemlji.
Izgledalo je da su vocke ponovo izbeharale, ili da je pao snijeg. Za nekoliko
dana paucina je zahvatila avlije, sokake, prozore, sofe. Nepregledna vojska
crva pocela je da zauzima grad.
Ljudi su ostavljali kuce i bjezali natovareni stvarima, kao ispred pozara, ispred
poplave. Zaustavljali su se na prvom cistom mjestu, kao u zbjegu, i uzdisuci
gledali spepeljene vocnjake; otete kuce.
Sta sve nece udariti na covjeka!
Crvi se mnoze neshvatljivom brzinom, kao da zele sto prije da osvoje svijet.
Pred nasim ocima rastu grozdovi sitnih gmizavaca, prozdrljive truncice
neprestano grickaju, zvacu, unistavaju, tankom predjom isprepleli su stabla,
zatvorili kuce, poklopili zemlju, ljudi ce se povuci na goli kamen, i pomrijeti od
gladi i straha.
Bas smo jad, mi ljudi, nemocni pred svacim, mislio sam malodusno, krijuci to
pred Tijanom, a za dan-dva sam se cudio svom strahu: crvi su uginuli, gotovo
u isto vrijeme, svi kao da su se dogovorili. Ostale su samo njihove kozurice, od
vreline pretvorene u prasinu, i ostalo je cudjenje.
Ljudi su se vratili kucama, s gadjenjem skidajuci slabu paucinu.
Onda su se zapalile sume oko Sarajeva. Mahmut Neretljak me pozvao da
podjemo na brdo, iznad grada, da vidimo i to cudo. Imao je jos dva vazna
razloga: htio je da protegne noge, u posljednje vrijeme su ga sve cesce hvatali
grcevi a listovima, a smislio je i novi posao, da pise zapise seljacima u
Podgrabu, tamo nema hodze.
- Ove baje su uplasile ljude - objasnio mi je svoje razloge - i trebace im zapis
od svega. A znam neke zapise od strave, od uroka, od bolesti, njima nece
odmoci, meni ce pomoci.
Penjali smo se polako, odmarali se cesto i dugo, zbog Mahmuta i njegovih
bolesnih nogu, iako je govorio da mu je lakse kad hoda, i da poslije bolje
spava. Meni je bilo svejedno, mlad sam, zdrav navikao na hodanje trceci za
sluzbom koje nema, ovo mi je dobro doslo, zamoricu se drukcije nego sto se
zamaram dolje u gradu, i zaboravicu na svoju muku.
Zastajali smo kraj svakog izvora, ispod svakog granatog drveta, ili bilo gdje,
kad bi Mahmutove noge pocele da klecaju.
Ali ako su ga noge izdavale, jezik nije. Govorio je neprestano, nastavljajuci
zapoceto, cim bismo sjeli i malo se izduvali, o svemu i svacemu, o ljudima koje
smo susretali u zivotu, o Tijani, o meni, o svojoj zeni, govorio je da nadoknadi
ono sto je cutao, u izgnanstvu, i ovdje, dok je bio bez ikoga, a sad ima
prijatelja koji ga slusa.
Njegovo pricanje nije nezanimljivo, prezivio je svasta, i rijeci su mu zrele od
iskustva i muke, ali je sve iskidano, iskrpljeno od sakatih prica koje se nicim ne
povezuju, vec upadaju jedna u drugu, svaka sa svojim tokom i svojim
razlogom. Njegovo pamcenje ne izvlaci lanac sjecanja, vec komadice, razbijen i
nesastavljiv mozak, niti se om trudi da sve to spoji. I nicemu ne trazi smisao,
pouku, zaokruzenje, dovoljan mu je dogadaj, takav kakav je, sta treba jos
vise?
Za cudo, najvise je u njemu povezana slika o njegovoj zeni. Nastavljao je
razgovor o njoj nekoliko puta, na nekoliko zastanaka, ne uplicuci nista drugo.
Bilo je to prvi put da mi je govorio o zeni. U pocetku sam se smijao, jer je bilo
neobicno, a onda sam zacudjeno slusao tu najcudniju izjavu ljubavi.
Sad je ruzna - rekao je - a u mladosti je bila jos ruznija, samo potpuno
drukcije. Ranije su joj veliki zubi virili iz same koze na licu, sad su ostala dvatri
krnjatka, izmedju podvoljka i sala na obrazima, pa izgleda da se uvijek
smije. Zna da se ne smije, ali joj istureni, zubi ne dopustaju da bude
mrzovoljna ni kad otrov riga. A ne zeli da ih previse pokazuje, zna da nisu bas
lijepi, pa najvise cuti. Dok on hoce, tako je, a kad zazeli da vidi njen nevoljni
smijeh, zna i da je naljuti, samo da progovori. Tada obilato nadoknadjuje
cutanje, ne brinuci se za ljepotu, i on s uzivanjem slusa njene socne rijeci, nad
kojima se neprestano smiju tri isturene ploce gornjih zuba, pa od svega ispada
nekakva vesela grdnja. To sto govori, nije pametno, i to je bas dobro, ne mora
da se stidi pred njom. A opet, mora priznati, pametnija je od njega, i to je
obicno tako, samo on priznaje a drugi nece. Kakve su da su, zene su mudrije i
bolje od muskaraca. To pred njima ne treba reci, ali su muskarci glupi, sujetni,
uobrazeni, ne vrijede mnogo, medju nama receno. I cudo je kako nas zene
trpe. Najbolje zna po sebi, sta sve nije cinio, ali ona ceka, uvijek, kao da on iz
dzamije dolazi. Dzaba, vise vrijede nego mi. Eto, ja sam pametan, ali, bez
uvrede, Tijana je pametnija i u svemu deset kopalja iznad mene. Njegova
zena, doduse, nije kao moja, jer sam ja nasao srecu kakvu nisam zasluzio, ali
ni njegova nije losa. Nije mnogo uredna, ali u cemu i da bude uredna. Nije ni
stedljiva, ali sta da stedi? Mrzovoljna je, ali on ode od kuce, pa mu to ne
smeta. Mrzovoljna je zato sto on ode i zato sto ostane, pa on bira sto mu je
zgodnije. I sto god ucinio, zna da ce je zateci kod kuce, ceka ga takvog
nikakvog, da nastave zivot kakav im je bog odredio. Ne, zaista je ne bi
zamijenio ni s jednom drugom zenom.
Zakljucak je prilicno neocekivan, a mozda i nije, jer je proizilazio iz priznanja
njenih umjerenih vrlina koliko i vlastitog nesavrsanstva.
Razveselilo me to naspretno ali lijepo pristajanje na ono sto zivot nudi.
Je li to mudrost, da ne ocekujemo mnogo ni od sebe ni od drugih?
Je li to gubitak ili dobitak, ako saznamo pravu mjeru, svoju i tudju?
Gubitak je sto je ta mjera sitna, a dobitak sto ne trazimo vise.
Rekao sam:
- Svijet se sastoji od nesavrsenih ljudi.
- Sta kazes?
- Smisljam pjesmu.
- Kako se smislja pjesma? Mogi li da cujem?
Svijet se sastoji od nesavrsenih ljudi.
Sve drugo je laz.
Ili smrt.
Savrseni ljudi su u grobu.
Pa i to vise nisu ljudi.
- Je li to o meni?
- O svakome.
- Boze moj, sto je to cudno! I ja znam da ljudi nisu savrseni, ali kad tako
kazem, klao da nista nisam rekao. A u pjesmi je to nekako tuzno. I lijepo.
»Savrseni ljudi su u grobu. Pa i to vise nisu ljudi.« A kod zivih je malo vise zla
ili malo vise dobra, pa ponekad pretegne jedno, ponekad drugo. Ali zlo cesce.
- Pogledaj! - viknuo sam, pokazujuci dim i plamen. - Sve gori!
- Vidim.
Dim i tezak miris paljevine osjecali smo odranije, a sad smo vidjeli kako sume
gore u nedogled. Na daljinu, preko siroke doline, culo se kako vatra cikti i
prasti, ljutito iskacuci iz ogromnog povjesma dima sto je prekrio sumu i nebo.
- Tuzno - kaze Mahmut. Zasto bi bilo tuzno? Strasno mozda, tuzno nije.
Gledam, opcinjen, to divljanje besmisla, snagu bez duse, neprijateljstvo bez
mrznje, uzasnuto se divim ovom unistavanju u igri, iz preobilja snage, i nije mi
zao, mozda zato sto nije ljudsko.
A mozda je ovo kao i ljudsko. Strasno divljanje snage, razorno unistavanje,
bez zle misli, kao u ratu s oruzjem, kao u ratu bez oruzja.
Vatra je besmislena i unistavajuca, kao i mrznja.
I eto, misao se spustila na zemlju, kao umorna ptica.
- Tuzno - kazem i ja, misleci na mrtvu sumu crnog drveca sto ce ostati iza
ovog bijesa.
Kao sto su ostali moji drugovi u hocinskim sumama, kao sto ostaju svi nevini
ljudi u plamenu koji sami ne podmecu.
Pa, umoran, sjednem do Mahmuta, koga su noge odavno izdale.
Onda primijetim da on vise ne gleda pozar. Okrenuvsi se za njegovim
pogledom, iznenadjenim, zacudjenim, uplasenim, ne znam kakav je, ugledam
na putu, blizu sume, naoruzanog konjanika. Gleda nas i cuti.
- Ko je to? - pitam Mahmuta.
On ne odgovara, i ne odvaja pogled od konjanika.
Ustanem, da bih prisao blize nepoznatom covjeku.
On polako izvuce malu pusku iza pojasa, i nasloni se laktom na jabuku sedla,
na okrecuci cjev na nas.
Zastadoh.
- Uzivate u ovom cudu? - upita konjanik, mahnuvsi rukom prema sumama u
plamenu.
Mahmut se uplaseno smjeska:
- Ljudi pricaju, pa moj prijatelj kaze, hajde da vidimo.
- Imate sta i da vidite.
Govori mirno, gotovo tiho, nekako odsutan, kao da ga se ne ticemo, a opet nas
uporno gleda.
I ja njega, iznenadjen bogatstvom oruzja i ljepotom konja pod njim.
- Je li to arapski konj? - pitam zadivljen. On ne odgovara na moje prijateljsko
pitanje, susrece nas samo njegov teski pogled.
- I popeli ste se ovamo samo da vidite ovu nesrecu? - kaze isto onako mirno. -
Ne vjerujem da ste tolike budale.
- Pa sad, prijatelju - velim ja ljutit - niko nam ne rece da moramo koga pitati
za dozvolu. A ako hoces bas da vrijedjas, lako ti je, puska ti je u ruci.
- Ne vrijedjam ja nikoga. I svejedno mi je zasto ste dosli.
- Htjeli smo do Podgraba. Da pisemo zapise seljacima - objasnio je Mahmut
ponizno.
- E pa, danas necete u Podgrab. Vraticete se u grad. I porucite serdar-Avdagi
da vise ne salje uhode za mnom.
- Kakve uhode, kumim te bogom velikim! - zavapio je Mahmut.
- Takve kao sto ste vi.
- A od koga da mu odnesemo poruku? - upitao sam.
- Od Becira Toske.
- Ti si Becir Toska?
- Ja sam. Jesi li cuo za mene?
- Cuo sam.
- Po zlu ili po dobru?
- Po dobru, Becir-aga - ljiubazno se osmjehnuo Mahmut, pokazujuci zute zube.
E, tu je nesrecni Mahmut bas pretjerao, i znali smo to sva trojica.
- Vidis - rekao je Toska Mahmutu, ni tada se ne naljutivsi. - Tvoj prijatelj je
posteniji od tebe, ali i budalastiji. On bar ne kaze nista. A ti, brate, lazes.
Hajde sad, i ne okrecite se!
Nismo cekali da nam ponovi naredjenje kojim nas oslobadja svog prisustva.
Mahmut je sasvim zaboravio na grceve u nogama, skocio je kao mladic, i hitro
smo krenuli na suprotnu stranu, nastojeci da se sto prije udaljimo od Toske i
njegovog oruzja.
Kad je Mahmut poceo tesko da dise i da batrga po neravnom putu, Toska je
bio daleko iza nas, a kao da smo jos vidjeli njegove teske oci.
Strah me uhvatio naknadno, kad sam otisao od njega.
Toska, surovi hajduk, koji se nije bojao ni stedio ikoga! A nas je pustio, bez
prijetnje.
I dok je Mahmut hvatao sapu i smirivao krkljanje u grudima, ja sam poceo da
se smijem. Mahmut me gledao zacudjen, i vise znacima nego rijecima, pitao:
sta mi je, zasto se smijem?
Pa zamisli, rekao sam kroz smijeh, kakav smo jad nas dvojica. Cak se i strasni
Toska sazalio. Zao mu je bilo i glas da povisi, da se ne uneredimo od straha.
Gleda nas covjek, pa samo sto ne zaplace od zalosti kako izgledamo. A ti jos
kazes: culi smo za tebe po dobru!
Poceo je da se smije i Mahmut.
- Pa sta da mu kazem? Cuo sam za tebe po zlu? E, taman posla!
- Znam da nisi mogao. Ali je smijesno.
- Smijesno jest. A opet, i nije.
- I sta cemo sad reci ljudima u gradu? Smijace nam se.
- Sta cemo reci? Nista. Svejedno mi je sto bi se smijali, to bi se lako
preboljelo. Ali da ne pomisle stogod drugo. Ko bi vjerovao da smo slucajno
sreli Tosku, i da nas je Toska, pustio bez rijeci?
- I meni izgleda nevjerovatno.
- E, zato cuti. Nikog nismo vidjeli, i nikome nemamo nista da pricamo.
Najpametnije je cutati. Takvo je vrijeme.
Slozio sam se da je to najpametnije. Ali, jedno je znati sta je pametno, a
sasvim drugo i uciniti to sto je pametno.
Mahmut je znao da je pametno cutati, i odmah sve ispricao serdar-Avdagi.
Avdaga je porucio da i ja dodjem.
Mogao sam se krstiti od cuda, mogao sam traziti ma kakav razuman razlog,
mogao sam se ljutiti ali mi sve to ne bi pomoglo da shvatim. Izgleda da on
uvijek cini suprotno od onog sto misli. Ili ne moze da ne kaze ono sto zna.
Suvise je vazno da bi mogao precutati, cak ako bi mu to nanijelo i stetu.
Mahmut nije mogao da objasni nista.
- Ne znam sta mi je bilo - kaze uplaseno.
- I sta je rekao kad si mu ispricao?
- Rekao je da idem kuci. Zasto serdar Avdaga poziva mene? O tom Avdagi
nisam znao mnogo. Nisu znali ni ljudi koje sam pitao. Ili nisu htjeli da govore.
Slijegali su ramenima, odmahivali rukom. Neka tajna je bila oko njega, i nije je
dobro pominjati, kao ni svako veliko zlo. Ime, i to, nesto nepoznato, to je
Avdaga. Ili jos vise to njegovo nepoznato ime.
Mora covjek upasti u nevolju kad se druzi s takvim nesrecama kao sto je
Mahmut, jadao sam se Tijani, pokusavajuci da svoju nepoznatu krivicu
prebacim na drugoga. Ali me ona nije podrzala u mojoj namjeri. Znao sam sta
misli: lunjao si bez potrebe, niko te nije natjerao, jedva si cekao da te Mahmut
pozove, a ja sam sjedila kod kuce sama. Ne bacaj svoju krivicu na drugoga!
Tako me Mahmutova prosutost uvalila u vazdan nevolja, i kod serdara Avdage,
i kod moje zene, i bogzna koga jos, ako nesreci bude po volji da me uzme na
zub. I najlakse bih se naplatio na Tijani, ni krivoj ni duznoj, ali bih joj nasao i
krivicu i dug, i uvrijedjeno bih ucutao, sazalivsi se sam na sebe sto ne nalazim
na razumijevanje ni kod svojih najblizih. Ali, srecom, ona je sprijecila buru i
ljutnju, nasmijala se, i otjerala mi zlovolju, odjednom. Njen smijeh je pametniji
i od nje i od mene.
- Hajde - kaze mi - sta si se skunjio? Cuo je od Mahmuta, hoce da cuje i od
tebe. Vazan mu je taj hajduk, sta ce mu dva besposlenjaka koji idu u brda da
gledaju vatru!
To njeno podsmjesljivo ohrabrenje me grijalo sve do Avdage, a od Avdage sam
osjetio studen u srcu. I ne toliko od njega koliko od njegove tajne.
Sve oko tog covjeka je obicno, gotovo prazna soba, bijelo okreceni zidovi,
voskom pokapan pod od svijeca u jevtinim ciracima, prozori bez zastora,
najnuzniji grub namjestaj od debelog drveta. Pa on sam je obican, tih,
ljubazan, ne gleda me prijeteci, kako sam zamisljao, ne plasi me teskim
rijecima, cak izgleda nekako nesiguran, onako mrsav, nemirna lica i treptavih
ociju koje najcesce skriva u stranu, ili gleda preda se. A opet sam uznemiren.
Osjecam kako oko njega lebdi ono njegovo, neotkriveno mi, nepoznato, ali
stalno prisutno. I samo je to vazno, sve ostalo je uzgredno, bez ikakva
znacaja, kao odijelo koje nosi.
Nije mnogo pitao o Beciru Toski, sve je vec saznao od Mahmuta Neretljaka.
Rekao je samo da smo dobro prosli, imali smo vise srece nego pameti, jer je
mogao posumnjati da smo poslani kao uhode. A nije trebalo ni da se svadjamo
s njim, mogli smo to glavom platiti.
- Nisam se svadjao. Rekao sam da nas ne vrijedja.
- Svejedno sad. Zahvali bogu sto si ostao ziv, i zapali podebelu svijecu.
I kad sam pomislio da me zbog ovoga sigurno nije pozvao, a studen me
prozela do kosti zbog njegovog razloga, koji cu tek cuti, desilo se nesto kao u
naivnim djecijim pricama, ili jos nevjerovatnije, kao kad bi kurjak zapjevao,
poput slavuja. Pomenuo je pjesmu koju sam smisljao gore na brdu.
Gospode boze, sta taj Mahmut nije istrtljao!
Rekao je da Mahmut nije zapamtio sve, znao je samo prvi stih, ostalo je toliko
pobrkao, da se i sam smijao. Licilo je na najzamrsenije kucine. »Svijet se
sastoji od nesavrsenih ljudi.« A dalje?
Pjesma nije dobra, odgovorio sam, jedva dolazeci sebi. Gruba je, nedoradjena.
Stih ne smije da zvuci kao obicno pricanje. Mozda bi bolje bilo: »Nesavrseni
ljudi, to je svijet.« Jos treba da zri.
- Svejedno - kaze serdar. - Da cujem. Ponovio sam pjesmu, iako mi je bilo
smijesno.
Sta se njega ticu pjesme?
Jos je cudnije sto je slusao pobozno, sa zahvalnim izrazom na licu, gotovo
ozaren.
- Molim te, jos jednom.
Tiho je micao usinama, ponavljajuci stihove za mnom.
- Da ti napisem?
- Tudje pismo slabo citam. A sam slabo pisem. Ubrzo je naucio pjesmu i
izgovarao je polako: nevjesto, jednom, dvaput, nekoliko puta, s uzivanjem
koje nisam shvatao. Upitao sam ga:
- Zar toliko volis pjesme?
- Ova mi se svidjela cim sam cuo prvi stih. I opet je poceo da kotrlja rijeci po
ustima, da im osluskuje zvuk, da okusava slast, da sladostrasno isisava iz njih
smisao, kao srz iz kosti. Ovo neobicno i neocekivano uzivanje u stihovima,
podiglo mu je ugled u mojim ocima, pogotovu sto je izdvojio bas moju pjesmu.
Ako je mogla toliko da ga odusevi, znaci da je dobra. A ako je on mogao da
osjeti njenu ljepotu, u njemu leze vrijednosti koje ne otkriva svakome.
Zaboravio sam njegovu tajnu.
- I to je sve sto radis, sastavljas pjesme?
- Ne mogu da nadjem posao.
- Sam si tako htio, zasto se tuzis? Hoces da govoris svasta. E pa trpi. Da nisi
ocekivao orden? Nisi valjda tolika budala.
- Bio sam pijan.
- Govorio pijan, smislio trijezan. U picu si se samo otkrio.
- Rijeci su vazduh, kakvu stetu mogu nanijeti?
- Rijeci su otrov, od njih pocinje svako zlo.
- Onda, da cutimo!
- Ne treba da cutimo. Ima se o cemu govoriti, ne napadajuci. Pomoci treba, a
ne odmagati. Drzava je to, bolan, hiljadu briga i nevolja, imanje svoje ne
mozes urediti kako valja, a kamoli toliki svijet. I onda pocne neko da zakera,
te ne valja ovo, te ne valja ono, e cudna mi cuda! Jasta da ne valja. Pravo je
cudo kako ista valja: toliki ljudi, a svako vuce na svoju stranu. Mislis da je lako
ovima sto upravljaju drzavom?
- Nije lako.
- I nije. A ti, po njima! E, to je, vidis, lako. A da, recimo, tebi dodje neko u
kucu i da ti kaze: ne valja ti kako si ovo uradio. Sta bi ti ucinio? Naljutio bi se,
izbacio bi ga. I imao bi pravo.
- To je drugo. Moje se ne tice nikoga.
- Pa jest, drugo je, cim je tvoje. A da se to tvoje nikoga ne tice, tice se. Tu,
vidis, grijesis. Sa svijetom zivis, ne treba mu prkositi.
- Cime prkosim?
- Pa eto, napadas. Zasto? Svako ce pomisliti: ozenio si se vlahinjom.
- Zar je to grijeh, pobogu!
- Njen otac je bio protiv drzave.
- Ako je bio protiv drzave, platio je glavom. A nikad se s njim ni vidio nisam.
Sa zenom nisam o njemu ni dvije rijeci progovorio.
- Ako ne lazes onda se tvoja zena krije pred tobom. Otac se ne zaboravlja
lako.
- E, bogami, da sam juce umro, ne bi znao zasto sam kriv.
- Ne bi bio kriv da nisi vrijedjao ljude. Svako mora da potrazi malo krivice i u
sebi.
- Onda cu biti kriv dovijeka. Tog mrtvaca ne mogu sad ukloniti, kao da ga nije
bilo. Ili treba da ostavim zenu koju volim?
- Ko ti to trazi? Samo, covjek s manom mora da pazi sta radi. Pogotovu kad
nije sam. Zasto da drugi trpe zbog tvojih ludosti?
- Jesi li me zato zvao, da mi to kazes?
- Nisam. Zvao sam te zbog pjesme. A ovo je usput, u razgovoru, i nece skoditi
ni meni ni tebi. Covjek izgleda drukcije dok ga ne vidis i ne porazgovaras s
njim, na samu, bez svjedoka. Mislio sam da si opasniji.
I ja o tebi, umalo nisam rekao, toliko je njegov glas bio tih i mekan.
Sta u njemu moze da bude toliko opasno? Na sokaku me sacekao Mahmut
Neretljak, kao da je slucajno naisao. A znam da me cekao. Gledao me ispod
oka, ispitujuci moje raspolozenje i izraz lica, nastojeci da pogodi sta je bilo kod
serdar Avdage. Cutao sam, toboze zabrinut.
- Zasto te zvao? - upitao je kao usput, praveci se da pita reda radi.
Stao sam i pogledao ga mrko.
- Zvao me zbog tebe. Pitao me sta si razgovarao s onim razbojnikom.
- Kakvim razbojnikom?
- Sad se pravis da ne znas. Onim zbog koga cemo odgovarati i ti i ja. Becirom
Toskom. A meni kazes da nista ne govorimo. Sad cemo biti optuzeni kao
spijuni Becira Toske.
Htio sam da mu vratim milo za drago, da mu poklonim strah koji sam osjecao
pred Avdaginim vratima.
Ali sam se odmah pokajao zbog te grube sale.
Mahmut je gledao u mene zaprepasteno, kao da se davi.
- Ispricao sam ono sto je bilo - rekao je uplaseno.
- A zasto si morao da pricas?
- Pa, Avdaga me i poslao u selo, da saznam stogod o Beciru Toski. Kakav sad
Toskin spijun, Ahmete brate!
Eto cuda! Tjerao sam glupu salu, a istjerao gadnu zbilju. To je ta vatra, to su ti
zapisi zbog kojih smo isli u brda!
- Zar ti mene tako namagarci, Mahmute? I ja kao budala idem za tobom i za
tvojim prljavim poslovima!
- Htio sam da ti kazem, sve zazinem, pa progutam, nezgodno mi. A morao sam
da idem, ne pita hocu li, vec: hajde! Zgodan si, veli, za ovaj posao, niko nece
posumnjati u tebe.
- Imao je pravo, ni ja nisam posumnjao.
- I kako sad da me optuzuje kao Toskina spijuna?
- Bojis se serdar-Avdage?
- Kako se ne bih bojao!
- Je li te tukao, ono ranije?
- Avdaga nikog ne tuce.
- Nego sta radi?
- Ubija.
Sad sam ja poceo da hvatam vazduh i da otvaram usta kao riba izvadjena iz
vode.
Mahmut se umivao na cesmi, hladio ruke, dugo pio vodu s dlana, hvatao
izgubljeni dah. A, bogami, i meni bi bilo potrebno da podmetnem glavu pod
cesmu, da dodjem sebi.
To je ono njegovo, Avdagino, nepoznato, zbog cega ljudi cute i odmahuju
rukom. A ja sam mu govorio svoje glupe stihove, ganut njegovom
plemenitoscu i razumijevanjem, tvrdeci da su svi ljudi jednaki, da su
nesavrseni, i da nema razlike izmedju njega i drugih.
Cemu je to posluzila moja pjesma? Jednom dzelatu, da se zakloni za nju. A cini
to za svoju okrvavljenu dusu, pristajuci da mu svjedok i jamac bude i takav
budalasti pjesnik kakav je Ahmet Sabo!
A mozda je i nesto drugo, mozda je moja pjesma potvrda njegova misljenja,
da su savrseni ljudi samo u grobu. Dok zive, oni su zlikovci.
E, pjesmo moja nesrecna!
Stid i kajanje su mi pomogli da se ne naljutim suvise na Mahmuta Neretljaka.
On je ucinio ruznu stvar zato sto je prisiljen, ja od svoje volje.
I eto, od tog serdara Avdage, poceo sam da razmisljam o onome sto niko nije
domislio do kraja, a sto niko, kad sazri, ne ispusta iz misli: sta je to s nama i
sa zivotom, u kakve se to konce splicemo, u sta upadamo svojom voljom u sta
nevoljom, sta od nas zavisi, i sta mozemo sa sobom. Nisam vjest razmisljanju,
vise volim zivot nego misao o njemu, ali kako god sam prevrtao, ispada da
nam se vecina stvari desava mimo nas, bez nase odluke. Slucajnost odlucuje o
mome zivotnom putu i o mojoj sudbini, i najcesce bivam doveden pred gotov
cin, upadam u jedan od mogucih tokova, u drugi ce me ubaciti samo druga
slucajnost; Ne vjerujem da mi je unaprijed zapisan put kojim cu proci, jer ne
vjerujem u neki narociti red ovoga svijeta. Ne odlucujemo, vec se zaticemo.
Strmoglavljeni smo u igru, punu nebrojenih izmjena, jednog odredjenog
trenutka, kad nas samo ta prilika ceka, jedina koja nas moze sacekati u toku
mijesanja. Ne mozes je zaobici, ni odbiti. Tvoja je, kao voda u koju padnes. Pa
plivas, ili potones.
Nisam zadovoljan takvim razmisljanjem, ali ne nalazim drugi odgovor. Sta je
onda nase u tom guzvanju? Nesto mora biti moje.
Serdara Avdagu nisam trazio, ni zelio, nisam ga ni poznavao. Naisao je u
jednom casu mimo mene, i privezao se uz moj zivot. Nisam mogao da
odbijem, a niko nije trazio da pristanem. Desilo se, kao i sve drugo.
Samo, kako da pristanemo na takvu nepravdu?
Nije mi se svidjao zlijeb u koji sam upao, i nastojao sam da izmijenim svoju
zivotnu putanju. Svako jutro sam odlazio od kuce, nadajuci se da ce jednom
zvijezde biti u povoljnom polozaju za mene, pa cu naci na nekog ko ce mi
pomoci. Nije valjda sudbina odredila jednog serdara Avdagu da me presretne,
bez ikakve koristi za mene.
Ali sam se nadao uzalud, jer je neobjasnjiva kazna jos trajala, jos sam bio
vazduh, bez glasa i bez lika. Vidjeli su me jedino ljudi kojima je pomoc bila
potrebna koliko i meni, ako ne i vise. I vidio me serdar Avdaga, a volio bih da
sam za njega nevidljiv i necujan.
U podne sam se vracao, kao svaki radin covjek, i zaticao pripremljen rucak,
kakav-takav, i zenu, veselu i nasmijanu, kao da nema zbog cega da bude
zabrinuta. Mene, zdravog i mladog, izdrzavali su bolesni Mahmut Neretljak, i
moja trudna zena.
Mahmut je poducavao grckom jeziku neke trgovce koji su poceli da trguju sa
Solunom. Mislio sam da je i to prevara, ali su ljudi bili zadovoljini, sigurno su
trazili malo, jer im Mahmut nije mogao dati mnogo. Donoseci nam novac ili
namirnice, zapisivao je koliko mu dugujemo, da nas ne bi uvrijedio.
Tijana je radila u kuci bogatog Muharemage Taslidzaka, brata serdara Avdage.
(Poslije sam saznao da joj je taj posao nasao Avdaga, na molbu mog bivseg
poslodavca, Mula Ibrahima. Ne znam za koga sam se vise zacudio.) Tijana je
pomagala Muharemaginoj zeni Rabija-hanumi u oblacenju i dotjerivanju, kiteci
je i mazuci, satima. Pozne godine su to zahtijevale a bogatstvo omogucavalo.
Tijana me uvjeravala da joj je to vise zabava nego rad, i da se nimalo ne
zamara. Cak joj je prijatno, ne samo zbog novca koji dobija nizasto, vec sto
nije sama cijelo jutro. A nije ni daleko, Muharemagin vocnjak je uz nase
dvoriste, moglo se proci kroz kapidzik.
Tijana je mjesec-dva isla na taj svoj cudni posao, a onda mi je, snebivajuci se,
ispricala; nevjerovatnu pricu: Rabija-hanuma je pocela da vodi ljubav. Nije
cudno ni nevjerovatno sto vodi ljubav, vec sto je Rabija-hanuma i zaboravila
kad je bila mlada: cetrdeset godina je s Muharemagom u braku. I sto se
zaljubila u mladica koji je sa svojim ocem, Ibrahimom Pakrom, stanovao u
nasem dvoristu, u kuci iznad konjusnice. Mladom Pakri je dvadeset pet godina,
Rabija-hanumi blizu sezdeset. Ljubavnik joj je lijepo mogao biti unuk.
Smijao sam se: zenu ljubav podmladjuje.
- Samo neka bog sacuva covjeka da ne poludi - kaze Tijana gadljivo.
- Podmladile ste je ti i ljubav.
- Na lice stavlja toliko bjelila i rumenila, da joj se koza i ne vidi.
- Srecom!
- I kosu boji u crno.
- Sta te se tice.
- Govori samo o njemu, vise se i ne stidi. Kao da je pamet izgubila. A i on,
balavac, kako moze!
- Stara je i za Pakru-oca.
Niko nije znao ko su te Pakre, otac i sin, ni od cega zive. Doduse, to bi se
moglo reci za vecinu ljudi u dvoristu, pa i za mene. Govorilo se da su dosli iz
Beograda, da su tamo neka nasilja pocinili, ali je to vjerovatno nagadjanje, jer
se ni s kim nisu druzili. Znalo se samo da su se vratili s hocinske vojne, bili su
u nekoj jedinici s kojom se nisam susretao.
Tijana je odlucila da vise ne ide Rabija-hanumi, nije vise mogla da gleda bruku
i sramotu, a ja sam se odmah slozio s tom odlukom, jedno zato sto se uvijek
slazem s njenim odlukama, a drugo zato sto mislim da ne treba izazivati
djavola, i pustati da mlad covjek, lijep i naocit (odjednom mi je palo u oci da je
mladi Pakro vrlo lijep!), gleda u mladu i lijepu zenu uz pogurenu staricu, pravi
obojeni grob. Ako je slijep, mogao bi progledati, ako je lupez, mogao bi
pozeljeti i od jedne i od druge ono sto na njima vrijedi.
Nije mi stalo ako je bacio oko na hanumin nakit, svakako ce mu dati sve sto
zatrazi, ali bih mu srce iscupao za jednu jedinu trepavicu moje zene. A njega
ne zanima trepavica.
Kad sam joj to rekao, Tijana se naljutila zbog mojih budalastih misli. Kako mi
takve ludosti mogu pasti na um, i zar ja mislim da se samo nekome prohtije,
pa ce zena potrcati? Muskarci su uobrazeni i pokvareni, a zena ima mnogo vise
postenih nego nepostenih, i sve tako, dok nisam priznao da je u pravu, a u
sebi sam bio zadovoljan sto se ne moram brinuti sta se moze desiti a sta ne
moze. Vjerujem ti kao sebi, pa i vise, ali sjedi sa mnom, tako je najbolje! Jer,
svako bi se nasmijao i odbio kao ludost i samu pomisao da se starica mogla
zaljubiti u mladica, a eto, zaljubila se. Sto nije ucinila nikad, ucinila je kad se
najmanje moglo ocekivati.
Medju zivim ljudima sve se moze desiti.
Nakon nekoliko dana serdar Avdaga me presreo i upitao zasto moja zena ne
ide vise Rabija-hanumi. I je li istina sto se prica o mladom Pakri i o njegovoj
snahi?
Nije posteno govoriti ono sto covjek ne zna, rekao sam. A kako mogu znati,
kako iko moze znati? Toliko je nevjerovatno, da bi covjek pomislio kako mu se
pricinilo, cak kad bi i vidio stogod sto se ne gleda.
- Mnogo sta izgleda nevjerovatno, pa se desi.
- Ne znam, zaista.
- Bojim se da ne ucine kakvo zlo. Kad biste rekli da su opasni, da su vas
napali, vrijedjali, prijetili, mogli bismo ih zatvoriti ili protjerati.
- Ko da kaze?
- Ti i Mahmut.
- Nikad me nisu krivo pogledali, ni ruznu rijec rekli. Kako bih obijedao nevine
ljude?
- Da sprijecimo zlo. A njima je svejedno gdje ce zivjeti.
- Zasto ne govoris s bratom?
- Govoricu.
Zar muz uvijek posljednji sazna?
Ali Avdaga nije stigao da govori s bratom. Mozda mu je bilo nezgodno, mozda
mu je bilo zao, mozda se nadao da ce se petljanija nekako rijesiti, mozda je
zakasnio za jedan jedini dan.
Smijesna ludost njegove snahe pretvorila se u jato nesreca, i nase sirotinjsko
dvoriste je zamuknulo u strahu pred zlocinom, pa smo cutali u zamracenim
sobicama, gledajuci uplaseno u crne prozore, i misleci na nemirne sjenke sto
su prolazile nasim dvoristem.
Jedne noci, uoci petka (uvijek smo to dodavali, pricajuci poslije: te noci uoci
petka, mozda zato sto ta noc treba da bude posvecena molitvi i smirenom
razmisljanju), Rabija-hanuma se posvetila brizi o svome muzu.
Ona pusti u kucu svoga ljubavnika i njegovog oca, Ibrahima Pakru, uvede ih u
sobu gdje je mirno spavao stari Muharemaga, otac i sin ga slozno izbodose
nozevima, ucinivsi mu milost da umre u snu, ne prenuvsi se ni na tren, ne
vidjevsi u posljednjem casu ni njih ni svoju zenu, te tako ne osjeti ni strah, ni
zalost, a ni bol, mozda. Ostalo je nepoznato da li su to ucinili radi njega, da mu
bude lakse, ili radi sebe, da ne bi poceo vikati, a to bi moglo da stvori neprilike
i njima i njemu, ili zbog zene, da Muharemaga ne zazali na nju, kad oprostaja
vise nema. Cetrdeset godina su zivjeli lijepo, pa zasto da se to pokvari na
kraju? Onda su ga zavili u carsaf, da ne bi ostajao trag od krvi, pa u pokrovac,
da lici na denjak, prebacili ga preko konja, i na njegovom imanju na Gorici
gurnuli les u bunar. Kad su tako sve lijepo sredili, i konja odvedu u staju, a oni
odu u svoj stan nad konjusnicom, jer su se posteno umorili vukuci teskog
Muharemagu.
Rabija-hanuma nije odmah zaspala. Kako je bila cista i uredna zena, prvo je
spremila Muharemaginu sobu, na postelju stavila nove jastuke, okrvavljene
jastucnice spalila u kuhinjskoj peci, okupala se, ocitala nekoliko molitava za
dusu mrtvog muza, pa sjela uz prozor, cekajuci zoru. Bila je osjetljive duse, i
nije mogla da zaspi. Mislila je, mislila, sacekace da prodje mjesec, najvise dva,
dok ljudi zaborave Muharemagu, a onda, onda, ko zna kakve je lijepe snove
sanjala ta hrabra zena, koja za svoju ljubav nije zalila ni zivot svoga muza.
Ne tice me se, a volio bih da znam sta je mislila, cekajuci da prodje ta
znacajna noc. Je li mislila o dugom zivotu s Muharemagom, je li dozivala u
sjecanje sve ruzne trenutke, je li ga mrzila odranije, je li se kajala, je li se
bojala da se sve ne otkrije, je li mislila da je to njen vlastiti muz i da s njim
moze uciniti sto joj je volja, ili se radovala sto joj je pao kamen s vrata, sto se
oslobodila tamnice, sto je uklonila smetnju na putu u novi zivot. Ili je mislila o
tom novom zivotu koji joj je nudio sve sto se cinilo da je proslo. Carolija
ljubavi vracala je izgubljeno. I sanjala je o svom lijepom draganu, koji je toliko
voli, da je spreman i da ubije za nju. Vrijedi sve uciniti za takvu ljubav i za
svoju srecu, saptala je mozda poludjela zena koja se grcevito hvatala za zivot
koji sahne.
Sutradan je rekla sluzavci, koja je dolazila ujutro a odlazila uvece, jer hanuma
nije trpjela da joj iko spava u kuci, da je Muharemaga otisao na imanje, u
Brezik. Ponovila je to i ducanskim momcima, kad su dosli po kljuceve, i jos im
napomenula da joj pred mrak donesu sav novac od pazara, pokazavsi jos
jednom kako je odlucna i spretna i kako misli o svemu.
Sljedeceg dana jedan seljak na Gorici, neki Misirlija, u potrazi za vodom, jer su
svi izvori u okolici presusili, zaviri u Muharemagin bunar, pa prvo osjeti a onda
i ugleda Muharemagin les, te kao bez duse otrca u sudnicu i isprica kako je,
nasao ono sto nije trazio, a vise bi volio da je pronasao vodu nego mrtvog
Muharemagu, i zbog Muharemage, dobar je covjek bio, i zbog stoke, ne zna
sta ce s njom, pocrkace od zedji.
Cijelo dvoriste je odmah znalo ko su ubice, a znala je i vlast. Pakre i Rabijahanuma
su zatvoreni, i odmah su sve priznali.
Otac i sin su izjavili da nisu imali nista protiv Muharemage, ali se drukcije nije
moglo doci do njegova novca, a sto se ubistva tice, to ti je kao u ratu, jurisas,
pa pogines ili ostanes ziv, a eto, ni oni ni Muharemaga nisu imali srece, njih
baksuzluk prati otkako su se vratili iz rata, pa evo i ovo.
Rabija-hanuma je o svemu govorila mirno. Kriva je sudbdina, i ljubav, rekla je,
gledajuci u mladog Pakru. Mozda zaista, kao i mnogi ljudi, ni ona nije nalazila
krivicu u sebi.
Golu su je isibali mokrim konopcima i, mrtvu, objesili. (Oznojen sam se budio
iz sna, nocima, sanjajuci njeno staracko tijelo i ustavljenu uvelu kozu isjecenu
krvavim brazdama.)
Oca i sina su zadavili, i tako se zavrsio njihov posljednji juris.
Cudno je da ubice nisu pokusale da pobjegnu, a mogli su, zbog guzve sto je
nastala, tad su serdar Avdaga i njegova dva pomocnika, sasvim slucajno i
sasvim neocekivano, u njihovoj sobi nasli na nepoznatog naoruzanog covjeka.
U guzvi i metezu, kad je covjek potrcao niz stepenice, njih dvojica su mirno
cekala da se sve svrsi, pa da podju u tvrdjavu. Za nepoznatog su rekli da ga
poznaju iz Beograda, da je kod njih dosao prosle noci, htio je da se skloni za
neko vrijeme, nista mu nisu kazali o onome sto su ucinili, jer nisu htjeli da mu
se predaju u ruke.
Desilo se to u podne.
7. Mrtvi sin
Desilo se u podne.
Vracao sam se kuci, na nezaradeni rucak, kao i svakog dana, umoran od
nekorisne upornosti s kojom sam trazio izlaz iz zazidanosti. Navikao sam da
trazim i ne nalazim, jedno je zavisilo od mene, drugo ne znam od koga, i nista
nisam imao da predbacim sebi, a nisam mogao da se ljutim sto me ne
prihvataju. Nekad sam, u ljutini, prijetio mrznjom, a nisam je osjecao. Ni sad
je ne osjecam. I hvala bogu.
Da sam drukciji, da zivot nosim kao tegobu, da sam ogorcen, poceo bih da se
gubim, da pijem, da mrzim, postao bih nezadovoljnik koji se okrece protiv
cijelog svijeta.
A ne mogu to. Uprkos svemu, zivim kao i drugi ljudi, koji su bez moga biljega,
veseo i tuzan zbog obicnih stvari, veseo zbog dobrih ljudi koji su pomalo zli,
tuzan zbog zlih ljudi koji su rijetko dobri, srecan zbog zene koja mi je
olaksavala zivot, i zbog djeteta koje je nosila. S djetetom ce nam, doduse biti
teze, ali, opet cemo nekako zivjeti.
To je jedna od tajni ovoga svijeta: toliki ljudi zive tesko, ni sam ne znas kako
ni od cega, a niko ne umire od gladi. Znam, nije pravo sto tog malog covjeka
docekujem s utjehom sto nece umrijeti od gladi, ali znam i to da nikad ne
vjerujemo u svaciju zlu srecu, i da uvijek postoji nada u bolje.
Od svoje muke nisam uspijevao da stvorim ni veliki bol ni veliki misao. Rodjen
sam, izgleda, za sitne stvari, kao i vecina ljudi i nije mi zao sto je tako.
Posten sam koliko mogu, nikome ne zelim suvise zla, htio bih da ljude vise
volim nego sto ih zalim, molim se svojoj sreci da mimo mene prodje ono sto
me se ne tice.
Nisam se umorio.
Toga dana vracao sam se jedinom mjestu na svijetu koje je moje, noseci u ruci
struk karanfila sto sam ga nasao na sokaku, zgazen i prasnjav, pa sam ga
oprao na cesmi i pazljivo mu ispravljao latice, da obradujem Tijanu jevtinom
paznjom.
Cim sam s vrelog sunca usao u sjenovit kolski prolaz koji vodi u nase dvoriste,
vidio sam kako je nepoznati covjek skocio sa stepenica kuce u kojoj su
stanovale Pakre, i otrcao u staju pod kucom. Izveo je konja i u tritu ga
uzjahao. Jedan strazar je posao da stane pred konja, ali se brzo sklonio u
stranu, i ucinio je pametno, jer bi ga konj zgazio.
Konj je jurio prema kolskom prolazu, a jahac, povijen u sedlu, izvadio je
kuburu iza pojasa.
Prilijepio sam se uza zid, zahvaljujuci bogu sto sam mrsav i tanak, pa me
valjda nece prignjeciti. A onda sam zaboravio tutanj konjskih kopita i kuburu u
jahacevoj ruci, jer su iz dvorista zapucale puske, gadjajuci bjegunca, a mene
je uhvatio strah da cu samo ja platiti glavom u ovom obracunavanju koje me
se ne tice. Kursumi su zvizdali ispred moga nosa, prolijecuci kao ljuti nevidljivi
bumbari, ne pogodivsi ni mene ni konjanika. I nikad se nisam obradovao
necijoj nevjestini, nego tada, ne zbog konjanika, vec zbog sebe.
Strazari su potrcali prema izlazu, da isprave sto su promasili, ali ih je serdar
Avdaga pozvao, i oni su se vratili. Sigurno zbog dvojice Pakra, da im i oni ne
pobjegnu.
Vidio sam kako je nepoznati konjanik utekao, vidio sam kako se strazari
vracaju po ubice, i znao sam da se sve svrsilo, a jos sam stajao prikrpljen uz
neravni zid.
Bila je malo stidna ta ukocenost i zaboravljenost, taj strah sto mi je istjerao
krv iz srca, ali sam o tome mislio poslije, tada nisam. Manite, ljudi! Ko to voli
da pogine?
Odlijepivsi se od zida koji me stitio sa strane odakle nije bilo opasnosti, posao
sam u dvoriste.
Pakre su jos stajale na stepenicama, a strazari su isli prema njima, da ih
povedu, kao da nisu znali sami ni hodati.
Zasto nisu pobjegli?
Nepoznati covjek je pobjegao. Sreca mu nije bila naklonjena, tudji dogadjaji su
ga skolili, ono sto ga se nije ticalo trebalo je da mu dodje glave (nesto je kriv,
sigurno), ali on je pljunuo na sudbinu, i raskinuo lanac slucajnosti koji ga je
stegao.
Sjeticu se toga kad budem imao vise vremena.
Avdaga je stajao usred dvorista, zamisljen.
- Nisi htio da slazes - rekao mi je kad sam prisao. - A kolike bi nesrece
sprijecio!
Zar na mene prebacuje svu krivicu?
Glas mu je hrapav, vise tuzan nego prijekoran.
Kao da ima pravo! Nikad nisam slutio da i laz moze sprijeciti zlo.
Ali ako ne bi bilo zla? Ostala bi sramota od lazi, i kajanje zbog zla nanesenog
ljudima koji nisu ucinili nikakvo zlo.
Serdar Avdaga uvijek sumnja u zlocin, i cesto ima pravo. Ja ne sumnjam
nikad, pa i ja imam pravo. A ono sto se desi, ne moze se sprijeciti. Kad bi sve
ljude strpali u zatvor, ne bi bilo zlocina. Ali ni zivota. Mrzim zlocin, ali vise
volim zivot i sa zlocinom nego opste groblje.
Ali, kako da mu to kazem, kad ni meni nije sasvim jasno. Niti on, pogodjen
bratovljevom smrcu, koja je krvavo potvrdila njegovu crnu misao o ljudima,
moze primiti ikakav drugi razlog osim razloga mrznje.
I rekao sam, iskreno ga zaleci:
- Zao mi je, Avdaga. Zao mi je, zasta.
Avdaga je bez rijeci posao za strazarima koji su odvodili Pakre.
Tada mi je prisao Mahmut Neretljak, usplahiren.
- Zar ne cujes koliko te zovem?
- Sta se desilo?
- Sad je sve dobro. Zena ti je pobacila.
- Kakvo ti je to dobro, crni Mahmute!
- Pa nije dobro, ali je moglo biti gore.
- Sta je s Tijanom?
- Zene su s njom.
Pozurio sam kuci, nosio sam cvijet ulazeci u dvoriste, da je obradujem, sad ne
znam gdje je, izgubio sam ga odavno, gledajuci tudju nesrecu, ne znajuci za
svoju.
Mahmut je spleteno objasnjavao, kako je dosao da me trazi, i kako su Tijanu
spopali bolovi, pa je on otrcao po zene u komsiluku, i kad su ga istjerale iz
sobe, vidio je mene u dvoristu, i zvao me, ali ja sam se zablenuo u ono sto me
se ne tice, i nisam cuo, a mozda je svejedno, i mene bi zene istjerale, kao i
njega.
- Zasto nisi dosao po mene?
- Bojao sam se pucnjave.
Kad sam pokucao, komsinica je odskrinula vrata i otresla se:
- Cekaj!
Cekali smo, ja gledajuci u vrata iza kojih se mucila moja zena, Mahmut u
dvoriste u koje nije smio sici, zbog pucnjave.
Sad je izgledao uzbudjen, naknadno, zbog svega sto se desilo, i govorio je
napreskok, jedva povezujuci misli, ili se meni tako cinilo, jer su i moje
rasturene.
- Eto, tako ti je to, moj Ahmete. Neko posije kukolj a rodi mu psenica, neko
baci cisto sjeme pa nista od roda... onu dvojicu, odvedose ko ovce, sto li ne
pobjegose, bogo moj... al ti nemoj da se zalostis, mladi ste oboje, hoce li
uvijek biti hljeba, to ne znam, ali djece ce biti... pa, vala, ni taj hljeb nije
najvazniji, eto, Muharemaga Taslidzak ga je imao i previse, i svega ostalog, pa
mu zena ne dade da pojede svoju nafaku, a mi cemo, daj boze, svoju pojesti,
makar bila i tanka... e boze, pomozi ti i gladnima i sitima... a Avdagu
odjednom pogodi i nesreca i sreca, izgubi brata a dobi toliki imetak, ne znam
samo hoce li mu biti lakse ili teze sto je s bratom jedva govorio, a imetak ce
mu olaksati tugu, kakva je da je...
Onda su nas svemocne zene pustile u sobu. Tijana je lezala na cistoj,
presvucenoj postelji, vlazne kose od vode i znoja, blijeda, upalih ociju,
smanjena, izmucena, kao da je prelezala tesku bolest.
I pod je opran, je li to njena krv? Mladi ste oboje, bice djece, rekao je Mahmut,
tjeseci me. Ne, nece vise biti djece! Ona mi je vaznija od tih nepoznatih
opasnih bica.
Prstima sam joj dodirivao prozracnu ruku, ne usudjujuci se da je poljubim.
Pokusavala je da se nasmijesi, zbog mene, i odmah zatvorila modre ocne
kapke, kao da se zamorila i tim slabim smijeskom.
Sve mi je sto imam, i htio bih da joj to kazem, a bojim se da joj ne smetam,
izgubila je mnogo krvi, i san joj je potrebniji nego moje glupe rijeci kojima ne
mogu iskazati nista od onog sto osjecam. Zaboravio sam rat, nepravdu,
ponizenje, postao nesposoban za mrznju, sve zbog ljubavi prema njoj. Sve su
mi oduzeli (govorio sam u sebi strasno), a ti si mi sve namirila. Da nisam
nasao tebe, bio bih ljut na zivot, pa ne bih imao nista, kao ni sada, ali ne bih
znao sta je sreca. Zbog tebe se ne osjecam porazen, niti mislim na osvetu.
Mislim samo na tebe, zelim jedino da se vrati osmijeh na tvoje blijede usne i
zdrava boja u tvoje obraze. Sta sam trazio u gradu, zasto sam opcinjeno piljio
u ludjake koji se love, dok si se ti grcila u mukama? Ne bi ti bilo lakse, ali bi
meni bilo teze, i to je pravo. Nikad te vise necu ostaviti samu, sve sto se desi,
desice nam se zajedno.
Ona to nije cula. Saptao sam njeno ime, izgovarao sam budalaste rijeci:
spavaj, draga, zeleci da joj san sto prije vrati snagu, a bio sam na smetnji,
budeci je iz nesigurnog zanosa.
Dok sam tako klecao, nagnut nad njom, zaleci sto ne mogu da preuzmem
makar dio njenih bolova, u sobu je usao Mahmut, s casom linunade u drhtavoj
ruci. Ko zna gdje je to pronasao, ali sam morao priznati da je njegova razumna
briga korisnija od moje uzaludne raznjezenosti.
- Daj joj ovo - sapnuo je, dodajuci mi casu. Pruzio mi je priliku da budem
pazljiv, na njegov racun.
Podigao sam joj glavu, njezno je nudeci. Popila je, kratkim gutljajima, zudno,
kao da je gasila vatru negdje u sebi, i zahvalno mi se osmjehnula.
Mahmuta nije ni pogledala. I opet je zatvorila oci.
- Sad ce joj biti potrebna bolja hrana - opomenuo me Mahmut, kad smo izasli
na verandu.
Klimnuo sam glavom, da, potrebna joj je jaka hrana, iako ne znam kako cu do
nje doci.
- I dijete treba sahraniti.
Lezalo je, to bivse dijete, u okrvavljenom peskiru, u uglu verande.
Sahranili smo na Alifakovcu tu krpu mesa, tog nekadasnjeg treceg iz nase
porodice, koji nije zelio da se rodi. U pogrebnoj povorci, u kojoj smo bili samo
Mahmut i ja, nosio sam ga pod pazuhom, na dasci, pokrivenog komadom
carsafa, i zakopao u tudju vjecnu kucu, pored nekih starih kostiju.
- Umro je a nije se ni rodio - rekao je Mahmut, i to je sav posmrtni govor tom
malom bezimenom stvoru, za kojim vise nisam ni zalio. Bio je radost mojim
mislima, dok sam ga ocekivao, sad nije nista.
Sjetio sam se dvojice sinova berbera Saliha, odavde, s Alifakovca, i pomislio da
je bolje ovako, i ne docekati sina, nego ga izgubiti u nekakvim hocinskim
mocvarama, kad odraste. Jer, tada vec znas ko je, zavolio si ga, i tuga je teza.
- Sigurno - potvrdio je Mahmut. - Samo sto Salih jos ceka da mu se sinovi
vrate.
- Zar jos vjeruje da su zivi?
- Covjek moze povjerovati u sto god hoce. Jesi li bio kod njega? Trebalo bi da
odes.
- Sta cu kod njega? I sta cu mu reci?
- Reci ces mu da su ostali zivi poslije tebe, eto sta ces reci. Sve drugo, sto mu
treba, izmislice sam.
- Mozda cu i otici.
- Sevap je.
Zamolio sam Mahmuta da ode do Tijane, da zamijeni komsinicu s kojom je
ostala. Ja idem do Mula Ibrahima, da zatrazim malo novca u zajam.
- Zatrazi vise. Nemam ni ja. Jos nisam primio od trgovaca.
Nasmijao sam se. Bice dobro ako da i malo, a za vise nema nade. A i ovaj
Mahmut je cudan, lako ce i dati i uzeti, ne cuvajuci ni svoje ni tudje. Potkradao
me, ali i pomagao, samo su kradje sitne i smijesne, pomoc ogromna: odrzala
je i Tijanu i mene.
I eto, znam to, a opet, zacudo, nisam mu narocito zahvalan, niti on ocekuje
zahvalnost. Mozda zato sto u meni zivi misao, makar i pritajena, o njegovoj
krivici i prognanstvu, pa cak i nizoj vrijednosti. Za druge je znao da tako misle
o njemu, za mene, srecom, nije. Nisam, zapravo, ni mislio o tome, nesvjesno
sam ga primao tako, kao da je to njegov pecat, njegov miris, i obuzimao me
stid kad bih postajao svjestan njegova povjerenja i svoje gluposti. Pa sam opet
sve zaboravljao.
Nikad ga nisam uvrijedio, bio mi je ugodan svaki susret s njim, osjecao sam da
ima neke neuobicajene svjezine u tom djetinjastom covjeku, ali sam u sebi bio
nepravedan prema njemu.
Kad me ugledao, Mula Ibrahim se nije iznenadio. Kao da je znao da cu doci, i
nije mu ni milo ni krivo.
- Kao da si znao da cu doci. Nisi iznenadjen.
- Nismo se svadjali. Zasto ne bi dosao?
- Ali ti nije drago.
- Nakrivo si nasadjen danas.
- Nekad sam bio napravo nasadjen. Nije mi mnogo koristilo.
I sam sam osjecao koliko sam neugodan. Je li to zbog iznevjerenog
prijateljstva koje sam jos zalio? Ili zbog njegove dobrote: covjek je gadan, i
lako ce izgrditi neotpornog.
Nije se naljutio, samo je promijenio razgovor:
- Kako je Tijana?
- Rdjavo.
- Zasto? Sta se desilo?
- Svasta se desilo. Posalji kudgod svoje pomocnike, sistim kao gusak.
- Nezgodno mi je da ih tjeram. Nemamo sta da krijemo.
- Ako nemas ti, nemam ni ja!
Ispricao sam sto sam mogao grdje, a grdno je i bilo, koliko je dug mjesec dana
kad se covjek nadje u ovakvom cudu kao sto sam se ja nasao. Postao sam,
hvala bogu, bauk, crna ovca, opasniji od razbojnika, samo ne znam cemu
imam da zahvalim za tu srecu. Je li ljudima od vlasti potreban krivac, pa
izaberu koga bilo, da bi opravdali svoje postojanje i svoju surovost? Nije vazno
sta neko ucini, vec sta oni kazu da je ucinio. Sad je izbor pao na mene. Pa
neka. Meni nije tesko. Cak je ljepse ovako, nemam ni gospodara ni prijatelja,
ni obaveza ni zahvalnosti. Nemam vise ni straha, saznao sam kako tica zivi, i
mogu reci da je divno. Treba ruku da mu poljubim sto me istjerao iz sluzbe, jer
sve ovo nikad ne bih doznao, ostao bih ma ciji rob dovijeka, misleci da drukcije
ne moze biti. Bio bih slijepac koji se izgubio u ratu, i nikad ne bi progledao.
Ovako mi je nepravda, hvala joj, pomogla da saznam kako je zivot lijep kad je
slobodan, cak i kad je tezak. A od svega mi je najdraze sto sam uvidio kakvo
je blago moja zena. Nesreca je kao vatra, istopi sve osim zlata. Ponekad,
doduse, pomislim, da sam time i na gubitku, jer da je zla, a ne bi bilo cudno,
imao bih se na kome istresti i olaksati sebi kad me pridave nevolje. A kako nad
njom da se istresem? Ona, jadna, trpi, podnosi glad, krpi stare haljine, i jos
mene tjesi, kao da je ona kriva. Nosila je dijete, nije ga iznijela, pobacila je,
hranio sam je losim vijestima i praznom ljubavlju, a od toga niko nije ojacao.
Sad bih morao da je nahranim i necim drugim, vrednijim, i samo zbog nje sam
dosao, da mi on pozajmi stogod novaca. Ovi sto su mi dosad pomagali, nemaju
ni sami, ne znam ni zasto ni odakle su nam pomagali. Njihova plemenitost je
divna, jer je nisam nicim zasluzio, ali je tanka, jer su sirotinja. Sad sam dosao
u skripac, i prisiljen sam da trazim od njega u zajam, nije mi lako, ali se obraz
gubi u nevolji, i cinim to samo radi zene, srce me boli sto strada bez grijeha i
krivice. A ne bih ni njega molio da nismo nekad bili prijatelji.
- I sad smo - rekao je uzbudjeno.
- Nismo vise, Mula Ibrahime, badava je. Bili smo, i mislio sam da cemo biti
vjecno, ali nismo vise. Zao mi je, ja nisam kriv.
- Ni ja.
- Onda je kriva sudbina. Sta mozemo. Bio sam zlovoljan, kiseo, neprijatan, i na
dusu sam mu tovario teret svojih nevolja, a znao sam da nije kriv. Njegov
strah je jaci od svega u njemu, i sigurno ga se stidi, ali nista ne moze protiv
njega. Dobar je covjek, i u nekim drugim prilikama, manje surovim i manje
bezdusnim, bio bi vrijedan svakog postovanja. Ali, gdje su te bolje prilike, i
hoce li ih ikada biti? Ne znam, ne vjerujem, ali danas, vidim to dobro, i on je
zrtva, kao i mnogi.
- Oprosti - rekao sam mekse.
Pogledao me zahvalno, olako sam ga oslobodio krivice, kao sto sam ga olako i
optuzio, i njegova dobra kukavicka dusa je odahnula.
Htio je nesto da mi kaze, nesto lijepo, i posteno, tako mi se ucinilo po
smeksanom izrazu lica, ali je odustao od namjere da se obaveze rijecju, od
koje niko nema koristi, a on bi mogao imati stete.
Pozalio sam sto se predomislio. Od te njegove neoprezne ljudske rijeci imali
bismo koristi i on i ja, on bi skinuo dobar komad rdje s duse, mene bi utjesilo
saznanje da je covjek, pored svega. I nikome to ne bih otikrio, da mu ne
naskodim.
Ucinio je ono sto je lakse, otvorio cekmedze, izbrojio novac, pa dodao vise
nego sto je bio odredio.
- Ne znam kad cu ti vratiti.
- Svejedno. I dodji opet, ako budes u nevolji.
- Bicu u nevolji, dugo, bojim se.
- Ne volim sto to kazes. Onda neces uciniti nista da bude drukcije.
- Zar sam ja kriv, Mula Ibrahime?
- Ako nije krivica, jest nesreca.
- U cemu je ta krivica, u cemu je ta nesreca?
Saptao je toliko tiho, da sam morao prici sasvim blizu, kako bih razumio. Nije
htio da ga cuju pomocnici iza pregrade, a nije htio da ostanemo sami. Tako
smo bili na muci.
- Ne znam. Ne znam tacno, jer te ne razumijem. Dobro se sjecam seljaka iz
Zupce i onog tvog smijeha kad smo stavili sultanovu sliku u prozor. I sad se
oznojim kad na to pomislim.
- Bilo je suvise blizu to dvoje.
- Sve je suvise blizu u zivotu.
- Znam, i zlo i dobro. Ali zlocin i podanicka pokornost?
- Kako da izmijenis sve sto ne valja?
- Ne mislim da mijenjam. Ali vidim da ne valja.
- Treba li zato da upropastis sebe? Vidis, to i ne shvatam. Da si buntovnik,
stisnuo bi zube i borio se. Nista ne bi izborio, ali bi imao neki cilj, makar i
pogresan. Ovako, hoces da kazes, a ne prihvatas kaznu, zacudjen si,
uvrijedjen, pozlijedjen. Onda nisi buntovnik. Buntovnici zadaju i primaju
udarce, ne cudeci se. Mozda sve ovo suvise volis, pa ti je zao sto se desavaju
ruzne stvari? Ne bih rekao. Ne, ne znam sta si. Ne znam sta hoces, a znam da
se upropascujes. Zasto?
- Pijan sam govorio ono sto i ne mislim. Zar je to veliki grijeh?
- Cekaj, ne ljuti se. Ne optuzujem te. Razgovaramo. Mislis da je meni bilo
lako?
- Ko ti je naredio da me otpustis?
- Svejedno ko je naredio. Trtljao si, velis, ono sto ne mislis? Niko ne pita sta si
mislio, vec sta si ucinio. Misao je samo tvoja, cin je svaciji.
- Kakav cin? Nisam ukrao, nikakvo nasilje nisam ucinio, nikome stetu nisam
namio. Zar su prazne rijeci cin?
- Tise! Zasto uvijek zelis da te ljudi cuju? A rijec je cin, i jos kakav. Da si
ukrao, nasilje ucinio, stetu nekome nanio, mozda bi ti i oprostili. Ali ti si
govorio o onome o cemu svako pametan cuti. To ne prastaju.
- Rekao sam istinu!
- Utoliko gore. Rijec je barut, zacas plane. Nezadovoljstava uvijek ima,
svakakvih, ali nikad ne buknu sama od sebe. Rijec ih upali.
- Zasto onda stedimo tu rijec - barut? Zasto da ne planu ta nagomilana
nezadovoljstva?
- Ne, nisi ti tako naivan. Nisi ti pijan trtljao ono sto ne mislis! Sad vidim. I
upropastices se, a necu znati zasto.
- Zar je postenje tolika tajna, Mula Ibrahime?
- Postenje mi nije tajna, vec tvoje ponasanje. Mnogo sam mislio o tebi.
Pokusavam da te objasnim.
- I jesi li uspio?
- Kazem, pokusavam. Otisao si u rat sasvim mlad, bez ikakva iskustva, posten
kao i vecina mladih ljudi. Iz rata si se vratio nezreo, kakav si i otisao. Samo
zbunjen, jer nisi vjerovao da ljudi mogu biti tako surovi. Ali te jos vise zbunila
surovost u zivotu bez rata. Mislio si, rat je strasan, ali zasto i zivot u miru? I
cinilo ti se da to ljudi ne vide, i da je tvoja duznost da im to kazes.
- Zar nije?
- Da nisi otisao u rat, zivot bi te polako kljucao, kotrljao, brusio, i neprimjetno
bi usao u njegove tokove, podesen, i ne misleci da li bi trebalo da bude
drukcije. Eto, to je moje objasnjenje: rat ti je oduzeo godine zivotnog
segrtovanja.
- Naucio sam mnogo u ratu. Isuvise.
- Ne za mir. Rat je surova ali postena borba, kao medju zivotinjama. Zivot u
miru je surova borba, ali nepostena, kao medju ljudima. Razlika je ogromna.
- Ucim polako.
A onda je naglo skrenuo razgovor, cudio sam se kako se i ovoliko izlozio:
- Zao mi je Tijane. Zao mi je i tebe. Gledacu da ti pomognem.
- Kako?
- Ne znam jos. Razmislicu.
- Tako smo se nasistali, kao gusani, da zadrzimo za sebe ono sto bi drugi
voljeli da cuju, a ona dva golobrada pisara iza pregrade sigurno su mislili da
smo sebicni i nepravedni. Malo ce reci onima koji ce ih pitati o nasem
razgovoru.
Nista mi nije otkrilo ovo mudrovanje, osim da je Mula Ibrahim mislio o meni
vise nego sto sam pretpostavljao. I to je nesto, iako nije mnogo. Njegovo
objasnjenje je zanimljivo, ali mi nije od velike koristi. Bio sam u ratu, i to ne
mogu izmijeniti, izgubio sam vrijeme segrtovanja, propustio sam srecu da me
zivot izbrusi, kao rijeka oblutak, i sad sam cudan drugima, nepoznat sam sebi.
Ko sam, gdje, u kojem rafu, u kojem dzematu? Kakav sam, dobar ili rdjav,
povrsan ili mucan, sta su mi ljudi i zivot, cemu tezim, sta ocekujem od sebe i
od drugih?
Meni izgleda da sam sasvim obican, zasto sam onda drukciji?
Da li se sam izdvajam, ili me izdvajaju?
Volim ljude, ali ne znam sta cu s njima.
Ko bi razumio moje neprestano sjecanje na mrtve drugove u hocinsikim
sumama, i sta su oni, optuzba ili rana?
Kome da kazem, i koga se ticu moja sitna zadovoljstva, kojima bi se ljudi
smijali a ja ih ne bih dao ni za cija tudja, da slusam noc i njeno duboko
hujanje, da opcinjeno gledam sjaj mjesecine na liscu, da slusam zenino disanje
u snu.
I kako da objasnim ikome sto zalim dvojicu Pakra, Mahmuta Neretljaka,
berbera Saliha s Alifakovca, stare ratnike sto prose pred dzamijom, nove sto
odlaze u rat ne znajuci sta ih ceka.
Sta mogu uciniti s tom svojom nerazumnom mislju, nikome ni od stete ni od
koristi, nikome od potrebe, osim meni? Nepotrebna, luda, nekorisna, ali mi se
cini da bi bez nje ostalo samo pola svijeta, ili jos mnogo manje, pa ni to ne bi
vrijedilo, i da bez nje ne bih bio ja, vec neko drugi, gluh i sakat, stran i mrzak
sam sebi.
Pred Sijavuz-pasinom Cifuthanom, gdje su stanovali sarajevski Jevreji, kao u
tvrdavi, susreo sam Asima Pecitavu. Nosio je stanovnicima Cifuthane vodu s
cesme kod Begove dzamije. Pred dvorisnom kapijom, kroz koju je od jutra do
mraka bezbroj puta prolazio, ljut na cio svijet, spustio je dva velika djuguma,
da se odmori. Izgledao je premoren. Dva velika djuguma, puna vode, za
drugoga, to je njegov zivot.
- Je li tesko? - upitao sam nepotrebno. Asim me pogledao zacudjeno, kao da
ne razumije, ili misli da sam lud. Bilo jedno ili drugo, ili obadvoje, odgovorio je
na svoj uobicajeni nacin: poceo je da psuje, socno i obilato.
- Imas pravo - rekao sam. - Narocito ako ti je od tog lakse.
Mahmut Neretljak me docekao na verandi, gladio je listove nogu, da ublazi bol
od grceva sto su ga sve cesce hvatali. Rukom mi je dao znak da govorim tiho,
Tijana spava.
- Jesi li dobio? - upitao je sapatom.
- Nisam. Ne da nista.
- Znao sam. Bogami sam znao. Mula Ibrahimova dusa je sitna. Ko zrno prosa.
- Kako si znao da nece dati?
- I ja sam trazio, u tvoje ime.
- Kad si trazio, nesrecnice!
- Eh, kad! Kad je trebalo.
- I nisi mi rekao. A ni on.
- Da sam dobio, ja bih rekao. A on nema cime da se pohvali.
- A ako ti kazem da je dao?
- Je li dao?
- Jest.
- E znao sam. Bogami sam znao. Sto da ti ne da? I ti si njemu valjao.
- Eto vidis da mu dusa nije sitna.
- Nekad sitna, nekad siroka. Kao i u svakog.
Sad mu je bila vrlo siroka: izbrojio sam pedeset grosa.
Odvojio sam Mahmutu polovinu, uzeo je novac, ravnodusno, ne rekavsi ni da
je mnogo ni da je malo. Samo ga je pogledao na dlanu.
- Da je ovog djubreta samo malo vise, covjek bi mirnije spavao.
- Sto se tice spavanja, bolje ti je ovako, ne bojis se da ce te kogod opljackali.
- E, to imas pravo. Vise ni vrata ne zakljucavam. Nemam rasta.
Prortresao je novac u saci, i stavio ga u dzep. Upitao sam ga:
- Jesi li se uvijek nadao da ces se obogatiti?
- Pa, svako se nada.
- A sad?
Odmahnuo je rukom, nasmijesivsi se zagonetno, i otisao.
Eto lijepe price o covjeku koji cijelog zivota sanja bogatstvo a zivi u sirotinji,
koji je vise propatio zbog nade u bogatstvu nego zbog siromastva. A sad se
konacno mora odreci svoga sna. Ako mogne da se odrece. Jer, ni ranije nije
imao vise razloga da vjeruje u cudo. Sad, u starosti, cak mu je i potrebnija ta
ludost.
Uskoro se vratio, noseci jagnjecu dzigericu u cistoj hartiji.
- Kad se probudi, ovo joj isprzi. Nemoj prije, da se ne istvrdne. Hoces li znati?
- Zar je i to neka vjestina?
- Pa, nije.
Prvu dzigericu sam bacio, druga, sto sam je kupio, pregorjela je pa sam je ja
pojeo, trecu je pojela Tijana ali, cini mi se, vise zato da me ohrabri nego sto joj
je prijalo.
Kroz nekoliko dana je ustala i polako pocela da radi kucne poslove.
Tako je ostalo samo saljivo sjecanje na moju nespretnost, i ne samo tu jednu, i
Tijana se od srca smijala sto sam vezana vreca.
- Zar bi voljela da ti je muz vjest zenskim poslovima?
- Ne bih, boze sacuvaj.
- Pa sto se onda smijes?
Ali sam ucutao, sjetivsi se da bi mogla upitati: a u cemu si vjest? Sa
zahvalnoscu sam zapamtio njenu velikodusnost, sto joj nije palo na um to
pitanje, iako se samo nametalo. Zaboljelo bi me da je rekla istinu.
Cemu sam vjest, zaista? Nicemu, izgleda. Toliko sam nespretan, da ne mogu
naci ni posao koji bih znao da radim. A to je kao da ne znam nista. Ali to nije
moja krivica, dodjavola, i ne bi bilo pravo da mi se prigovara.
I eto, cak i takve sitnice su znale da me uznemire.
Zazalio bih zbog prigovora, ali sam nezadovoljan i sto me niko ne krivi nizasto,
lakse bi mi bilo kad bih mogao da dokazujem kako nisam kriv. Ovako, sve
odjekuje u meni, i zamisljeni prijekor i zamisljena odbrana, sve u meni, kao da
se kamenje odronjava u pecini. U suprotstavljanju bih se nekako opravdao,
samome su mi ostajale teske sumnje. Nesto nije u redu sa mnom, ili sa
svijetom, ili je u redu i sa mnom i sa svijetom, ali ne mozemo vezu da
uspostavimo, nikakvu. Da li je iko uspostavlja, ili ljudi lazu, pretvarajuci se da
nema raskida ili im je svejedno, a odrzavaju samo privid. Da li je moguca
ikakva veza izmedju covjeka i svijeta osim moranja? Ja ne biram ono sto
imam. Ne biram, u stvari, nista, ni rodjenje, ni porodicu, ni ime, ni grad, ni
kraj, ni narod, sve mi je nametnuto. Jos je cudnije sto to moranje pretvaram u
ljubav. Jer, nesto mora biti moje, zato sto je sve tudje, i prisvajam ulicu, grad,
kraj, nebo koje gledam nad sobom, od dijetinjstva. Zbog straha od praznine,
od svijeta bez mene. Ja ga otimam, ja mu se namecem, a mojoj ulici je
svejedno, i nebu nada mnom je svejedno, ali necu da znam za to svejedno,
dajem im svoje osjecanje, udahnjujem im svoju ljubav, da mi je vrate.
Ljudima ne mogu udahnuti svoju ljubav, i oni ne mogu da mi je vrate. Gledaju
me hladno, sumnjicavo odmjeravaju opasnost koja im od mene prijeti i,
zatvoreni svakako, zatvaraju se jos vise, na prvu neocekivanu rijec, na prvi
nenaviknut pokret, ili odmah napadaju, braneci se, jer vise vole da ubiju nego
da strahuju. Ljudi se u stvari boje, zato su surovi. Napad je odbrana koju
naredjuje opreznost, i tako nema lijeka surovosti, jer nema lijeka ljudskoj
nesigurnosti.
Ali sta je sa mnom? Ne mogu da napadam, ne mogu cak ni da se branim. Ja
sam talambas po kojem biju, ali nekakav gluhi talambas koji niti sam jeci niti
koga saziva.
8. Junak koji se boji usamljenosti
Kad bi me umorilo uzaludno ocekivanje da se, nekim cudom, poruse zidovi oko
mene, kad bi mi dosadilo besciljno hodanje po gradu, kad bi mi razgovori s
ljudima postali nezanimljivi, jer se ne razumijem u poslove, ili mucni, jer me
hvatao strah da cu postati rusevina, kao i vecina onih koje sam susretao,
odlazio sam u staru biblioteku sto je mirisala na hartiju, prasinu i mastilo, i
satima ostajao s knjigama i sa bibliotekarom Seid Mehmedom.
Najcesce smo bili sami. Ponekad bi dosao neki stariji djak medrese, ili rijetki
ljubitelj knjiga, pa bi se opet sve utisalo, i stari rukopisi su na policama cutali
kao i prije, mirni, mudri, mladi vec stotinama godina.
Ovdje sam tih, tisi nego obicno. Osjecao sam da vrijeme nije samo proticanje,
vec i prisustvo. Vidljivi trag necije ruke sto je davno zapisala neravne redove,
prkosi smrti, a rijeci i njihov smisao zive neprekidno, kao izvor koji ne
presusuje, kao svjetlo koje se ne gasi.
Sve ljudsko ipak ne umire.
Na Seid Mehmeda sam se toliko navikao, da sam pored njega mogao cutati
satima. On je cutao i sam, i s drugima. U pocetku mi je bilo neobicno da cutim
sa zivim covjekom u praznom prostoru biblioteke, i pokusavao sam da
povedem ma kakav razgovor, o ma cemu, o svacemu, trazeci ga, ispipavajuci
ono sto ga se tice. Ispipao sam da ga se ama bas nista ne tice, ni covjek, ni
bog, ni zivot, ni smrt ali je njegovo znanje o mnogim stvarima bilo veliko.
Ponekad bi me gotovo zaprepastio poznavanjem zivota, filozofije, knjizevnosti,
ili nekom umnom primjedbom koju sam samo od njega mogao cuti. Ali, avaj,
sve sto bi rekao, bilo je kratko, kao da je munja bljesnula u dugoj noci. Jer,
prije toga i poslije toga, Mehmed Seid je bio potpuno odsutan, u nekom svom
dalekom svijetu koji s nasim nije imao spone ni mosta.
Dok ga nisam upoznao, zelio sam da ga rijecima, ma kakvim, probudim i
ozivim. Poslije sam odustao.
Sjedio je nepomican, zagledan u zid, u pod, u suncanu zraku i, ne videci nista,
plovio tihom strujom svojih nesaznatljivih mastanja, iz kojih ga moj govor nije
mogao vratiti na ovaj svijet.
Kad bi se njegov odsutni ali srecni, stisani osmijeh poceo gubiti, a lice se
stvrdnjavalo i stezalo, postajuci uznemireno, kao u strahu, on bi se s mukom
dizao i. nesigurno odlazio u drugu prostoriju. Zadrzavao se kratko, samo koliko
mu je bilo potrebno da se omami afijunom, pa se vracao ozivljen, da bi uskoro
uplovio u svoje sanjarije.
Tako je najobrazovaniji covjek u gradu bio i najjadniji. Ogromno blago je lezalo
u njemu naslagano a neiskorisceno, i gore je bilo nego da nista ne zna. Ili je
bio najsrecniji, jer mu nista nije trebalo, nista ga se nije ticalo, a svejedno mu
je da li sta zna ili ne zna. Mada mi nije jasno da li bi slike maste u njemu bile
zivlje da je znao manje. Ili ih je njegovo znanje ucinilo plemenitijim. Pitao sam
se samo onako, bez razloga i bez potrebe, jer odgovor, i kad bi ga bilo, nema
znacaja. Sigurno niko ne bi ucio ni sticao znanje, da bi mu opijumska mastanja
bila bogatija.
Sve njegovo je tajna. Potpuno je zazidan u sebi, kao mogila. Nista u njoj ne
vidis, nista o sebi ne govori.
Jednom, dok jos nisam bio otkrio sarenu nirvanu u njemu, desilo se da sam
mu izgovorio jednu svoju pjesmu, zbog neceg siguran da ce je razumjeti.
Odlucio sam se iznenada, kad mi je izgledao izuzetno blag, spreman da bude
blizak, kako mi se cinilo.
Povjerio sam se pjesmom o izgubljenosti nakon rata:
U zivljenju, u trpljenju
srce blijedi,
srce vene,
sjena slijedi,
bivseg mene,
u trpljenju, u zivljenju.
Izgubih se u trazenju.
Ja sam bio,
ja sam i sad.
Nisam bio,
nisam ni sad.
Izgubih se u trazenju.
U lutanju, u snovima
noc me rubi,
dan me vraca.
Dan se gubi,
zivot kraca,
u snovima, u lutanju.
U nadanju, u cekanju
zivot snijem,
a snom zivim.
Srce krijem,
srce krivim.
Sto ne zivim,
sto jos snijem,
u cekanju, u nadanju.
Pazljivo je saslusao stihove do kraja, ucinilo mi se da je iznenadjen, cak kao da
mu je zbog neceg neprijatno, protumacio sam to kao nezadovoljstvo pjesmom,
i meni se ucinila veoma losa. A onda se na njegovom blijedom, mrsavom licu
pojavio osmijeh:
- A! Pjesnik, dakle! Zalutali i obijesni.
- Zasto »zalutali i obijesni«? Zar tako mislis o pjesnicima?
- Ne mislim ja, vec Kuran.
- Ne sjecam se.
- Podsjeticu te. Kako bog kaze o Muhamedu? »Mi Poslanika nismo pjesnistvu
ucili. Njemu pjesnistvo ne dolikuje.« A sjecas li se poglavlja »Suara«, o
pjesnicima: »Pjesnike slijede zalutali i obijesni.« »Zar ne vidis da pjesnici
lutaju dolinama i govore ludosti, a »Cilj im je da se rugaju i da razvracaju. Stici
ce ih kazna koja ce ih unistiti i uniziti.« Otkad lutas dolinama i govoris ludosti?
- Otkako sam se vratio iz rata.
- Pa da, »sjena slijedi bivseg mene«, sjena rata, naravno. E pa, prijatelju,
mogu ti reci da od tog vremena nisi uzeo Kuran u ruke. Jer bi vidio da je grijeh
to sto cinis.
Nasmijao sam se:
- Primam taj grijeh na dusu. Pa dobro, kad si me vec osudio, mozes li mi
objasniti zasto je tako? Kome smeta pjesnikova rijec?
- Nisam te ja osudio. Kuran kaze: »U odbrani vjere nastupajte u safovima!
Alah voli one koji se bore u zbijenim redovima, cvrstim kao zid.« A tebe Alah
ne voli, jer ti nastupas sam, razbijas saf, podrivas cvrsti zid. I ne samo da ne
branis vjeru, ti si protiv nje.
- Jos i to!
- »Vjera je zakon koji uredjuje cio zivot. Poezija je izvan tog zakona, ona ga ne
priznaje, trazi slobodu za rijec i misao, i odrice savrsenstvo svijeta koji je bog
uredio. Snom zivjeti, u nadanju, u cekanju, znaci ne pristajati na ovo sto jest.
To je pobuna.
- Neka me bog sacuva da mi ti budes tuzilac! Sta onda nije pobuna?
- Citanje molitava.
- Citas li ti molitve? Jesi li branilac vjere u redu cvrstom kao zid?
Osmjehnuo se tuzno, ili blago podsmjesljivo. I nije odgovorio.
Naislo je vrijeme njegova cutanja, povukao se u svoje snove. Pogled mu se
ugasio, okrenut nekud unutra, u sebe, necem vaznijem i ljepsem nego sto su
smuseni stihovi i nekakav Ahmet Sabo.
Rugao se, ocito. Samo, kome? Meni ili sebi? Ili svakome? Govorio je budan, ali
i u svome vjestackom snu i van njega, on je daleko od ovog naseg svijeta, i od
ljudi, i ne tice ga se kako uredjuju stvari medju sobom. On se odrice svega sto
nije koloplet njegovih nestvarnih slika, koje nikakav ljudski poredak ne moze
poremetiti.
Gledao sam ga zbunjeno, gotovo sa strahom, kao da je umro.
Mene se tice bas to sto se njega nikako ne tice.
Tada sam cuo kako se neko pokrenuo iza mene.
Okrenuo sam se: u vratima je stajao mlad covjek, prepoznao sam ga po
mrsavom licu i vrelim ocima. Student Ramiz!
Izbjegavao sam da se susretnem s njim, a eto, nisam izbjegao.
Vec mjesec dana drzi uvece propovijedi u Ali-pasinoj dzamiji, govoreci sirotinji
s Crnog vrha, Berkuse, Bjelava, Koseva, ono sto pametan covjek nikad ne
govori javno. Slusao sam ga jednom, posto sam cuo kako ljudi sapatom
prepricavaju njegove rijeci, jedva sam nasao mjesto kraj vrata, a izasao sam
prije nego sto je zavrsio govor. Pobjegao sam, uplasen!
Pamtim sta je govorio one mracne noci u hocinskim sumama, ponovio sam to
u nevrijeme i na svoju nesrecu, i znao sam da moze svasta reci, ali ne ovo, ne
ovako!
Nikad ni od koga nisam cuo toliko ostrih rijeci, toliko prezira prema ljudima na
vlasti, toliko ludog slobodoumlja, kao te veceri, slusajuci vatrenog al-azharskog
studenta, koji nije znao sta je strah, ili nije znao sta je vlast. Rekao je, sjecam
se i sad svog zaprepastenja, da postoje tri velike strasti, alkohol, kocka i vlast.
Od prve dvije ljudi se nekako mogu izlijeciti, od trece nikako. Vlast je i najtezi
porok. Zbog nje se ubija, zbog nje se gine, zbog nje se gubi ljudski lik.
Neodoljiva je, kao carobni kamen, jer pribavlja moc. Ona je duh iz Aladinove
lampe, koji sluzi svakoj budali koja ga drzi. Odvojeni ne predstavljaju nista;
zajedno, kob su ovoga svijeta. Postene i mudre vlasti nema, jer je zelja za
moci bezgranicna. Covjeka na vlasti podsticu kukavice, bodre laskavci,
podrzavaju lupezi, i njegova predstava o sebi uvijek je ljepsa nego istina. Sve
ljude smatra glupim, jer kriju pred njim svoje pravo misljenje, a sebi prisvaja
pravo da sve zna, i ljudi to prihvataju. Niko na vlasti nije pametan, jer i
pametni ubrzo izgube razbor, i niko trpeljiv, jer mrze promjenu. Odmah
stvaraju vjecne zakone, vjecna nacela, vjecno ustrojstvo, i vezuci vlast uz
boga, ucvrscuju svoju moc. I niko ih ne bi oborio, da ne postaju smetnja i
prijetnja drugim mocnicima. Ruse ih uvijek na isti nacin, objasnjavajuci to
nasiljem prema narodu, a svi su nasilnici, i izdajom prema vladaru, a nikome
to ni na um ne pada. I nikoga to nije urazumilo, svi srljaju na vlast, kao nocni
leptiri na plamen svijece. Jesu li sve bosanske valije zatvorene, protjerane ili
pobijene? I crtava njihova svita. A uvijek dolaze novi, i dovode svoju svitu, i
ponavljaju gluposti svojih prethodnika, jer drukcije ne mogu. I tako, ukrug,
neprestano. Bez hljeba narod moze ostati, bez vlasti nece. Oni su bolest na
narodnom tijelu, kao guke. Kad jedna guka otpadne, izraste druga, mozda
grdja. Ne mozete bez nas, kazu nam, razbojnici bi se namnozili, neprijatelj bi
nas napao, nered bi u zemlji nastao. A ko drzi ovu zemlju, ko je hrani, ko
brani? Narod. A oni nas globe, kaznjavaju, zatvaraju, ubijaju. I jos natjeruju
nase sinove da to cine. Oni bez vas ne mogu, vi bez njih morate. Njih je malo,
nas je mnogo. Samo da prstom maknemo, koliko nas ima, te zgadije ne bi bilo.
I ucinicemo to, braco moja satrvena, cim odrastu pravi ljudi koji nece dopustiti
da im vampiri sjede za vratom.
Tada sam izasao iz dzamije, zbunjeno gazeci po nogama zablenutih mahaljana
u poderanim carapama, koji su, zaustavljajuci dah, slusali ove plamene rijeci
pobune.
Odakle mu tolika hrabrost?
Iduci kuci, udarao sam o kaldrmu, kao pijan, jedva vjerujuci svojim usima.
Kako je smio da kaze, i kako su ljudi smjeli da slusaju?
Ispiricao sam Tijani, zadivljen, zbunjen. - Bogami je hrabar - rekla je
odusevljeno. Ali mi ja napomenula da vise ne idem u dzamiju. Mozda se bojala
da mi se ne zgadi moje cutanje.
I eto, sad je mladic o kome sam dugo na javi mislio i u snu sanjao, stajao
preda mnom, s knjigom u ruci, i gledao me pazljivo.
- Znamo li se odnekle? Jesimo li se gdje susretali?
- Slusao sam te jednom u dzamiji.
- A ranije?
- Ne bih rekao.
Odricao sam se slucajnog susreta, bojao sam se moguce opasnosti.
- Pjevas pjesme? - upitao je, odustavsi. - Kome? I zasto?
- Sebi. Nizasto.
- Kao slavuj?
- Zar treba drukcije?
- Ali ti si covjek.
Njemu nisam mogao odgovoriti sta bilo, sva njegova misao je usmjerena
prema pobuni, i sve treba njoj da sluzi. Dobro se sjecam svega sto je govorio u
dzamiji, i najradije bih o tome poveo razgovor. Mislio sam kako je zavodljiviji
njegov zanos i ljepsa njegova hrabrost od svega sto je rekao. Htio sam da ga
pitam, zar do slobode da se dodje nasiljem? Zar se protiv zla mora upotrijebiti
zlo? I ko ce to drugo zlo iskorijeniti? I kako ga zaboraviti?
Ali ako to kazem, zamrzice me, prezrece me.
Zadrzacu se na poeziji. Ali sta da kazem?
I ovdje sam sam, i ovdje sam kriv, i ovdje razbijam zbijeni red, cvrst kao zid.
Rekao sam, priblizavajuci se i odvajajuci, da se osjecamo sapeto i priguseno,
cak i kad nismo pobunjenici. Dovoljno je sto mislimo. A covjek osjeca potrebu
ne samo da misli vec i da kaze, cak i vecu potrebu da kaze nego da misli. Tako
se prazni, oslobadja napetosti. Rijec je odliv suvisne krvi, rasterecenje od
muke, privid slobode. Vlast bi trebalo da je njeguje i podstice, a ne da je gusi,
da priredjuje svecanosti govorenja, ili jos bolje, psovanja, kao pjevanje, kao
molitvu, kao ciscenje. Tako cine neka plemena u Africi, u tome su mnogo
pametniji od nas, a mozda i u mnogo cemu drugome. Trebalo bi davati
nagrade i ordene za psovanje. I za poeziju, jer je to isto. I trebalo bi narediti
da sto vise ljudi slusa i ucestvuje. Poslije bi lakse vukli svoj neizbjezni teret.
- Zar je zaista neizbjezan?
Htio sam da razvijem tu zabavnu sliku, da se segacim izmisljajuci sta bi se sve
moglo stvoriti od tog divnog sabora psovanja, urlanja, ruganja, uz gusle, uz
tambure, uz bubnjeve, hodajuci, sjedeci, vicuci u nebo, grmeci u zemlju, ali
me Ramiz prekinuo u toj mojoj slasti pretjerivanja, u casu kad nisam mogao
da se slozim s njim, a nisam mnogo drzao do onoga sto sam govorim.
- Zar je taj teret zasta neizbjezan?
- Bojim se da jest.
- Ne, nije. Ljudi ce zbaciti nametnuti teret, a nece se zavaravati olaksavajuci
ga. I sve je bliza taj dan sto je teret tezi, i sto je manje rijeci za utjehu.
- Ko ce to uciniti?
- Narod.
- Narod je pust broj, rasuta snaga. Nema jednog cilja, nista mu nije
zajednicko, osim neposredne koristi i straha. Izdijeljeni smo. Selo selu nece
pomoci ako naidje opasnost. Svako se nada da ce njega mimoici.
Odmahivao je glavom, ne slazuci se sa mnom.
- Narod je rasuta snaga samo ako ne vidi zajednicki cilj ni tajnu korist po sebe.
Ako sazna, ako se uvjeri, moze sve. Ali prvo treba otjerati ove koji vladaju.
- Recimo da je i to moguce. Ali neko mora povesti narod, osloboditi ga straha,
pripremiti ga na zrtve, da bi ga doveo do pobjede.
- Zar je to nemoguce?
- U tom slucaju, vodje bi stekle ugled i zasluge. I sta bi se desilo? Poceli bi da
zive od tih zasluga, svakog dana bi postajale sve vece, njihov ugled bi se
pretvorio u moc. Tako bismo, umjesto stare vlasti, dobili novu, mozda i goru.
To je istorija vlasti od pamtivijeka. Sve se ponavlja, od odusevljenja do nasilja,
od plemenitosti do tiranije, uvijek i zauvijek.
Nasmijao se, pomalo prijekorno, cini mi se.
S mojim malodusnim predvidjanjima se nije slozio, vjeruje u sposobnost
naroda da svoj zivot uredi sam, kako mu najbolje odgovara, i da raskine
zacarani krug u kojem se od junaka stvaraju tirani. Bez junaka se ne moze, oni
su gruda koja za sobom vuce usov. Samo ne treba dozvoliti da uprljaju svoju
slavu. Stari Rimljani su svoje heroje slali u izgnanstvo, i tako ih cuvali za
besmrtnost. Ako je to suvise surovo, mi bismo svoje junake mogli vracati na
poslove s kojih su dosli.
Nije se slozio ni s mojim misljenjem da rijec treba da bude utjeha i
rasterecenje, jer je to konacno priznavanje poraza. Rijec mora biti pobuna i
poziv u borbu, sve dok ima zla u svijetu. Inace je laz, opijum, i ljudi ce sanjati
ruzicaste snove, kao nesrecni Seid Mehmed, a mutna voda neka sve nosi.
Odakle mu ta tvrda vjera, koju odbija svaka vjerovatnost? Toliki su se nadali, a
nisu docekali. A novi koji dolaze, opet vjeruju. Covjekova nada je jaca od
iskustva, ne moze je pokolebati tudji neuspjeh.
Ili on pristaje na sve sto ga moze zadesiti, cak i na smrt? Ne znam kako se
moze pristati na smrt, a mozda je njegov zanos prihvata kao dio cina. Ili ne
misli o njoj. On moze i to, jer moze sve sa sobom.
Da li misli i o cemu drugom? Ima li porodicu koja ponekad pozeli prijatelja
kome govori o obicnim stvarima, djevojku kojoj sapce o ljubavi? Ili je stalno
upaljena vatra koja gori i sagorijeva, zaboravljajuci na drugu toplinu, blizu?
Upitao sam ga to, da prekinem razgovor o stvarima koje postujem ali ne
razumijem.
Uhvatio me ispod ruke, i poveo u drugu, praznu sobu. Nije se bojao da sa
dzamijske predikaonice govori glasno o cemu se drugi ne usudjuju ni da misle,
a o sebi je mogao samo da sapce, bez moguceg treceg, ako bi se uspavani
Seid Mehmed slucajno probudio.
Ima prijatelja, rekao je tiho, i ne jednog, drago mu je kad ih stice, zao kad
ostavlja, i nijednog ne zaboravlja, s njima je sigurniji. I nas dvojica bismo
mogli postati prijatelji, ali bi volio da se promijenim, da postanem covjek, sto i
jesam, ali nemam hrabrosti da to i pokazem. Mogao bi da me zavoli i ovakvog,
dobrog i bespomocnog, ali ne bi mogao i da me postuje. A to je polovicno
prijateljstvo.
Ima i djevojku, veoma je voli, i zao mu je sto mora na duze vrijeme da se
odvaja od nje, i tako se njihova ljubav pretvara u stalno cekanje. Ali da nije
tako, on ne bi bio ono sto jest. A ako bi sve napustio, i vratio se u svoje
mjesto, da bude ucitelj, da u basti uzgaja ruze ili sadi krompir, ne bi bio vise
sposoban ni za pravu ljubav, i mozda bi nju okrivio sto se odrekao svoga sna.
Sve joj je to rekao, i ostavio da sama bira. Izabrala je cekanje. Tesko je, a
opet lijepo.
Kad se uvece vrati iz dzamije, zatvori oci i, zamisljajuci je u svojoj sirotinjskoj
sobi, prica joj sta je govorio ljudima, i kako su ga oni zeljno slusali. (A ja sam
ruzno pomislio, iako me dirnula ta mladicka nevinost, da bi ta daleka djevojka,
umorna od cekanja, mogla s nekim blizim i obicnijim mladicem da sapuce u
noci o blizim i obicnijim stvarima nego sto je bezizgledna borba za sirotinjsku
srecu.)
Ima i porodicu, majku, udovicu, udatu sestru, i brata, kovaca, koji zivi s
majkom. Otac mu je poginuo u dubickoj vojni, a on se u Al Azharu izdrzavao
poducavajuci bogate a glupe djake. Nagutao se tada gorcine, pretrpio dosta
ponizenja, nagledao se bogataskog bijesa i sirotinjske muke, i uvidio kako je
svijet ruzno uredjen.
Znao je to, doduse, i ranije, jer za to ne treba mnogo pameti, ali je svoj zivotni
put saznao odjednom, u trenu, kao da ga je munja obasjala. Sve mu je otkrio
jedan dervis hamzevijskog reda. Upravljaci nisu potrebni, ni vladar, ni drzava,
sve je to nasilje. Dovoljni su ljudi koji se dogovaraju o svemu, obicni ljudi, koji
obavljaju svoje poslove, i ne zele da vladaju nad drugima, a ne daju da iko
vlada nad njima, i dovoljna je bozija milost koja ce im pomoci. Dervisa su ubili,
ali su njegove rijeci ostale u njemu. Sve, osim bozije milosti: ljudima je
dovoljno ono sto sami medju sobom mogu da urede.
Dobro mu je, jer drukcije ne moze. Nije uvijek lako, ali se vec navikao na
teskoce, grdnje ga se ne ticu, zatvor je obicna nevolja, batine su neugodne, ali
mlad je, izdrzi. Teze je kad misli na majku, brata, djevojku, na toplinu kucne
vatre i obicnog razgovora koji ne pamti godinama. Ali odbacuje od sebe te
misli, ne dozvoljava sebi slabost.
Volio bi da ovdje nadje prijatelja. Ne pristalicu, ne sljedbenika, ima ih, vec
pravog prijatelja, s kojim se drukcije razgovara, i drukcije cuti, nego s ostalim
ljudima, ma koliko nam bili dragi. Prijateljstvo se ne stvara, ono nastaje, kao i
ljubav. Bice mu drago ako postanemo prijatelji.
Pruzio sam mu ruku, dirnuo me njegov strah od usamljenosti, i potreba da se
veze uz drugog covjeka. Nece iznevjeriti svoju misao, ali uz nju moze ponekad
da bude hladno i pusto. Nece mu mnogo pomoci moje prijateljstvo, ali mu
moze posluziti kao unutrasnji zaklon.
Izasli smo na sokak.
Pozvao sam ga da svrati do moje kuce, jednostavni smo ljudi, rekao sam, i
nastojacemo da mu bude ugodno, koliko do nas stoji. Precutao sam da cemo
ga pozvati i na rucak, potrebno mu je. Ne bih rekao da jede cesto.
Tako sam, zbog obicnog razgovora, zaboravio na opreznost s kojom sam ga
docekao.
Neobican mladic. Bice divan covjek ako ne uspije u onome sto zeli, strasan ako
uspije. Bio bi ponosan na svoju cistu misao i poslije, kad bi vec odavno bila
uprljana. Sad je protiv nasilja, zavesce ga u ime slobode. Sad je za slobodu,
ugusice je u ime vlasti. Borice se surovo za svoje uvjerenje, smatrajuci da je
plemenito, ne znajuci da je postalo neljudsko. Bice najljuci neprijatelj protiv
sebe bivseg, i cuvace, kao hamajliju, ogrubjelu sliku svoga nekadasnjeg
zanosa. A ako ne uspije, kao i toliki drugi, ako mu sadasnji bivsi zanesenjaci
presijeku put, njegovo stradanje ce uciniti vise nego pobjeda. Sacuvace se u
ljudima dirljiva uspomena na zrtvu i na misao koja nije postala stvarnost. I,
zacudo, to je najljepse od svega sto covjek moze da ucini: da pokusa i da ne
uspije.
Ostaje tako da zivi zelja i vjera da ce jednom doci sanjani raj, a s tom zeljom
lakse se zivi. Ako proroci razocaraju, sinovi tamne. Proroci treba da umru prije
nego sto ista ostvare. Dovoljno je sto su jos jednom razgorjeli staru nadu.
Zasto da je gase djelom koje razocarava? Mozda treba da prodje neko dugo
vrijeme, da se u dusama nakupi dosta te neokaljane ljepote, pa da ljudi,
ocisceni, ostvare prastari san.
Otrijeznila me kisa sto je pocela da pada, i istjerala mi iz glave smusene misli,
kojima sam se branio od tudjeg zanosa.
Zurio sam kuci, i nisam htio da se sklonim. Ali sam se pokajao kad sam vidio
serdar-Avdagu kako stoji pod jednom strehom. Pomislio sam da se vratim, nije
mi potreban ovaj susret, svejedno mi je sto ce misliti da ga izbjegavam.
Zastao sam, pa produzio, i tako se smeo, da sam isao kao zaba na zmiju.
Docekao me ljubazno.
- Cesto si u knjiznici.
- Merhaba, Avdaga.
- Svaki dan te vidim.
- Imam dosta vremena. A i ti izgleda.
- Nisam znao da si prijatelj s Ramizom.
- Danas smo se prvi put sreli - slagao sam.
- Bas prvi put! O cemu ste razgovarali? Ispricao sam o Ramizovoj porodici, o
djevojci, o zelji za pravim prijateljima, o svemu onome sto je za Avdagu
nevidjena glupost.
- I samo to?
- A o cemu je jos trebalo da razgovaramo?
- Je li pominjao ono sto govori u dzamiji?
- Ne znam o cemu govori u dzamiji. Zasto me to pitas?
- Razgovaramo.
Kisa mu se cijedi niz nos. I merti, sigurno. Lakse mi je, nije me strah, izgleda
smijesan.
- Avdaga, zar ti je od nevolje da ovako kisnes? Od brata ti je ostalo veliko
imanje, mislio sam da ces ostaviti posao. Ne mogu vjerovati da volis ovo sto
radis.
- Ja volim ovo sto radim.
- Pa, ne znam. Naporno je.
- Snazan sam.
- I ruzno.
- Ruzno? Zasto ruzno?
- Dobro, recimo, cudno. Sta te se tice sta ljudi rade.
- Mene se tice sta ljudi rade. Mnogo je hrsuza.
- Je li vise hrsuza nego dobrih ljudi? Gledao me, kao da se cudi sto to pitam.
Toliko je iznenadjen, da znam sta misli, i kad nista ne kaze. Vise je hrsuza,
naravno, i da nema njega, zavladali bi cijelim svijetom. On mora da zna sta
ljudi rade, sta govore, sta misle, s kim se sastaju, a najbolje bi bilo da ne
govore, da ne misle, da se ne sastaju, najbolje bi bilo da je sve zabranjeno.
Zasto ljudi putuju, zasto idu u druge gradove, zasto sjede po kafanama, zasto
razgovaraju, zasto sapucu, zasto izlaze iz kuce? Da moze, sve bi ukinuo, a
posto ne moze, ostaje mu samo da bdije nad zivotom, nepovjerljiv prema
svemu sto je u njemu zivo i sto se krece. On je najzabrinutiji i najodgovorniji
covjek na svijetu, i savjest ga muci zbog svega sto ne moze da predvidi i
preduhitri. A sva zla bi sprijecio kad bi sve ljude zatvorio. Na zalost, niko ga ne
shvata.
Ali nije vrijedilo da mi to objasnjava. Rekao je samo:
- Ako opet vidis Ramiza, zapamti sta govori.
- Necu ga vidjeti.
- Ako ga vidis, kazem. Potrazice te, sigurno. Isti ste, samo se ti bojis.
- Znas sta govori, znas koga ce potraziti, zasto sam ti ja potreban? Je li ti to
naredio Dzemal Zafranija?
- Ne tice te se ko je naredio.
- Reci mi, Avdaga, molim te, da ti narede da me uhapsis, ti bi sigurno
poslusao, iako znas da nisam kriv.
- Niko nije bez krivice.
- I da ti narede da me ubijes, ti bi poslusao. Zasto, Avdaga?
- A zasto ne bih poslusao?
- Alahemanet, Avdaga.
- Pitao sam te za Ramiza. Sto ne odgovaras?
- Ja tebe pitam: zasto? Ti mene pitas: zasto? I samo tako pitamo, i cudimo se.
Alahemanet, Avdaga. Neka je bog na pomoci i meni i tebi.
- Bogme ce tebi pomoc biti potrebnija - rekao je zamisljeno.
Pokisnuli smo do koze obojica, vodeci ovaj smijesni razgovor.
9. Djecije svirale
Ne umirem od zelje za radom, ali kako drukcije da se zivi?
Zelio sam sluzbu vise nego ikad. Tijana je vezla zenske kosulje, i tako nas
izdrzavala, a mene je bilo stid sto samo ona radi.
Mahmuta su napustili trgovci, izgleda da su se Grci u cudu pitali kakvim to
neobicnim jezikom govore, kad su ponosno progovorili grcki u Solunu. Mahmut
im je objasnio da on zna drugi dijalekat, antiohijski, i tako se izvukao, ali je
ostao bez zarade.
Tijana me uvjeravala da je posao sasvim jednostavan, da je vez umiruje, a
dobro se placa, i ne visi nam nad glavom briga o sutrasnjem rucku. I sve bi
bilo u redu da ja nisam sjedio besposlen. Ovako je bas ruzno, navalio sam se
slaboj zeni na krsta, i ona ispasta za moju krivicu.
- Nisi ti kriv - umirivala me. - A ne radim za tudjina, vec za nas.
Ili me grdila, kad bih objesio nos, pokunjen:
- Eh, boze, velike li nesrece, zena ga hrani! Hajde, molim te, ne budi smijesan.
Radim li stogod ruzno?
Nije mi dozvoljavala da odnosim gotove kosulje musterijama, ljutila se ako bih
pocistio sobu, drzala me cisto i uredno, cuvajuci moje musko dostojanstvo i
svoj ponos trgovacke kcerke, kao da nam je to bilo najvaznije u ovoj sirotinji.
Od sestre je dobila nesto novca za svoj dio ocevine, mnogo manje nego sto je
vrijedilo, ali mi nismo ocekivali nista, i bili smo zadovoljni, osjecajuci se, za
cudo, sigurnije s tom sitnom kamaricom srebra.
Kao da smo se zauvijek ogradili od nevolja.
Mahmut Neretljak je odmah namirisao taj novac, i uzbudjeno saputao s
Tijanom, izmisljajuci najneobicnije nacine i puteve kako da ga udvostruci,
udesetostruci, sve dok u njegovoj masti nije izraslo pravo bogatstvo. Tijana je
nepovjerljivo odmahivala glavom, ali nije prekidala to zidanje kula u vazduhu.
Ja sam se samo smijao toj igri, u kojoj je Mahmut bogzna vec koji put sanjao
svoj neunistivi san, a ona to slusala kao lijepu bajku, ali sigurna da nece uciniti
nijedan nesiguran korak, jer nije voljela kocku.
Mahmut je cak znao u sto bi trebalo utrositi zaradjeno bogatstvo. Trgovac
Sabanovic prodaje kucu, cetiri sobe, hajat, doksat, loza ispred kuce, basta oko
kuce, u basti ruzicnjak, i izvor, kao oko.
- Popricekacemo mi za takvu kucu, pa i za manju - rekla je Tijana razumno, ali
su joj oci ceznjivo sjale.
Iznenada se, medjutim, ukazala prilika ne bas da steknemo bogatstvo, ali da
se novac bar udvostruci.
Svojim vezama, koje su uvijek zapletene, Mahmut je saznao od rodjaka svoga
prvog komsije, da mladi trgovac Husaga, brat kazandzije Abida, ide u Carigrad,
po robu, pa je pitao i sebe i nas, kako bi bilo da mu damo novac, da Husaga i
za nas kupi kakve robe. Mladic je posten, vjest, za dvije godine stekao je lijepu
radnju, i jos ljepsi ugled, lanjske godine je donio citav karavan robe i vec sve
rasprodao. Najbolje bi bilo da nam kupi skupu tkaninu, koliko mogne, to se
najvise trazi, i odmah se moze prodati bazrdjanima. Kad mu isplatimo
troskove, pa i kad damo nesto za trud, ostalo bi vise nego dvostruko. Na kraju
je rekao da je Husaga vec pristao da nam ucini tu uslugu, nema od toga ni
muke ni stete.
Tako smo doznali da je s Husagom vec govorio i sve dogovorio, nas je
naknadno ubjedjivao. Izgledalo je cudnovato i nekako suvise nalik na
Mahmuta, pa sam sad i ja sumnjicavo mahao glavom, a Tijana je otvoreno
odbila, govoreci da je to prazna prica, i kome to novac pada tako s neba?
Ipak smo pristali da s mladim trgovcem razgovaramo i da mu zahvalimo na
ljubaznosti, a reci cemo da smo novac, na zalost, potrosili, nije ga ni bilo
mnogo.
Nismo mu to rekli. Husaga je rastjerao sve nase sumnje i strahovanja. Bio je
mlad, ali toliko ozbiljan kao da su iza njega duge godine zivota i iskustva, i vise
je licio na ucenog muderisa nego na mladog bazrdjana. Rado ce nam pomoci,
rekao je, njegova usluga je sitna, samo da kupi i da vidi kako ce se natovariti,
ucinio bi to i za obicnu ljudsku ljubav, a drago mu je sto ima i ljiepsi razlog, jer
su Tijanin i njegov otac bili prijatelji. A cini i zbog mene, zna sta je sve bilo sa
mnom, i kako sam nekriv stradao. Novac mu ne treba, ima dosta svoga, a
platicemo kad donese robu. Prodacemo lako, on ce nam pomoci, jer je
nezgodno da sam otkupi, bilo bi protivno svakom trgovackom obicaju, i
izgledalo bi da daje milostinju. Ovako je sve cisto.
Dali smo mu novac, naravno, a on je napisao priznanicu i ovjerio je
pecatnjakom. Pozeljeli smo mu srecan put i rastali se kao dragi rodjaci.
- Steta sto nismo imali vise - uzdahnuo je Mahmut. - Mogao bi i ti poci u
Carigrad.
Tijana je presjekla taj razgovor.
- U Carigrad! Da ostane dva mjeseca! A sta bih ja radila za ta dva mjeseca!
- I druge zene ostaju same - rekao sam, braneci pravo svog nestvarnog puta u
Carigrad.
- Druge ostaju, ja ne bih mogla.
- Nemoj, snaho, tako, mozda ce jednom i poci. Zamisli, Carigrad, trgovine,
karavani, veliki hanovi, svakakav svijet! Nemoj tako, grehota je.
- A nije grehota da ja ostanem sama!
Ne primjecujuci njegovu uzbudjenost s kojom je zamisljao tu nedostiznu srecu,
bacala je na mene ljutite poglede, kao da se spremam da vec danas krenem u
Carigrad.
I ja sam se durio, kao da me zaista sprecava da podjem na put, sebicno mi
oduzimajuci slobodu odlucivanja. Zasto ne bih otisao, kao i ostali ljudi?
Mahmut je izasao, ne primjetivsi kako varnica sijevaju medju nama. Sigurno
ce se napiti, misleci o putu u bogati Carigrad.
A nasa ljutnja je odmah splasnula, postala je smijesna, kao i povod.
Pobune su trajale kratko, toliko kratko, da ih nije vrijedilo ni dizati. Pogotovu
sto sam znao, ma koliko bio ljut, da mi nista ne moze zamijeniti nju, ovakvu
kakva je, uskogrudu u svojoj ljubavi, netrpeljivu prema svemu sto bi joj moglo
uzeti ma i djelic mene, njene svojine. I ubrzo sam se, iz traljave pobune i
toboznje zelje za slobodom, vracao u cvrstu tvrdjavu njene ljubavi, kao smireni
bjegunac koji nije ni odmicao daleko od kapije.
Zivot nam nije naklonjen, i sami stvaramo svoju malu zajednicu, svoj kosmos,
u kojem namirujemo jedno drugome sve sto nam nedostaje.
Kad sam bio ugrozen, mislio sam samo na nju, hrabreci se njenim prisustvom.
Kad mi je bilo tesko, pominjao sam njeno ime kao u molitvi, nalazeci
olaksanje. Kad osjetim radost, trcim da je podijelim s njom, zahvalan joj, kao
da mi je ona daruje.
Dobar je covjek, i lijepa zena, ali ono sto je samo za mene, to sam sam
stvorio. Cak i da je imala velikih mana, ja ih ne bih znao. Potrebna mi je
savrsena, i ne mogu dopustiti da to ne bude.
Dao sam joj sve sto nisam nasao u zivotu, a bez cega ne mogu. Cak se i
umanjujem pred njom, da bi ona bila veca, i ja pomocu nje. Bogato je
darujem, da bih mogao da uzmem. Ja sam osujecen, ona je ostvarena, i tako
sam obestecen. Ona mi namiruje izgubljeno, i dobijam vise nego sto sam zelio
da imam. Moje zelje su bile maglovite i rasute, sad su sakupljene u jednom
imenu, u jednom liku, stvarnijem i ljepsem od maste. Njoj priznajem sve sto ja
nisam, a opet nista ne gubim, odricuci se. Nemocan pred ljudima i slab pred
svijetom, znacajan sam pred svojom tvorevinom, vrednijom od njih.
Nespokojan pred nesigurnoscu svega, siguran sam pred ljubavlju, koja se
stvara sama iz sebe, jer je potreba, pretvorena u osjecanje. Ljubav je zrtva i
nasilje, nudi i zahtijeva, moli i grdi. Ova zena, cio moj svijet, potrebna mi je da
joj se divim i da nad njom osjetim svoju moc. Stvorio sam je kao divljak svoga
kumira, da mu stoji iznad pecinske vatre, zastita od groma, neprijatelja,
zvijeri, ljudi, neba, samoce, da trazi od njega obicne stvari ali da zahtijeva i
nemoguce, da osjeca odusevljenje ali i ogorcenje, da se zahvaljuje i da grdi,
uvijek svjestan da bi mu bez njega strahovi bili preteski, nade bez korijena,
radosti bez trajanja.
Zbog nje, iskljucive, i ljudi su mi postali blizi.
Husaga se vratio iz Carigrada brze nego sto smo ocekivali. Pozvao me u svoju
praznu radnju i skrusen, izmijenjen, smrsao i potavnio, saopstio mi, zaleci, da
mu je u Carigradu propao sav novac i njegov i tudji. I jos se zaduzio. Nije
izgubio u trgovini, niko ga nije orobio ni opljackao, sve je propio. Nikad to nije
cinio, sad je ucinio.
Ne zna sta mu je bilo, desilo se jedne veceri, doslo je samo od sebe, iznenada,
kao bolest, kao ludilo, pio je, placao pjevace, bacao pare, htio da se tuce s
prijateljima sto su ga molili da se ne upropascuje, i za nekoliko dana i noci
ostao bez icega, pa pozajmio da se moze vratiti. Zao mu je, zbog nas i zbog
brata Abida, ali da se ubije, ne moze. Ako hocemo, pozajmice, i vratice nam
nas novac. Ako nismo u nevolji, dao bi nam kroz godinu dana, s kamatama.
Nismo u nevolji, rekao sam, pricekacemo. Svakome se to moze desiti, a
necemo mu se jos i mi popeti na vrat, dosta mu je nevolje i bez nas. Vratice
kad mogne.
Sta sam drugo i mogao da mu kazem? Da trazim novac, da covjeka jos dublje
ukopam? Sudjeno nam je da para bjezi od nas, i velikodusno sam mu produzio
dugovanje na daleko, mozda i nepostojece dogodine, i to s osmijehom, kao da
lezimo na zlatu. Bio mi je zahvalan zbog te ludosti, a sto je najcudnije, i ja sam
bio zadovoljan, kao da sam svrsio dobar posao. Da sam dobio novac, bila bi mi
gorka ta pobjeda, i sigurno bih se stidio. A sto smo ispali budale, to ce se
zaboraviti. I lako cemo sebi oprostiti.
I Tijana i ja smo nesposobni za zivot, ali na nekakav lak nacin koji nas ne
zabrinjava.
Tijana trgovcu nista nije predbacila, niti ikome drugome. Nije nas cak
uvjeravala da je predosjecala nesrecu, kao sto je obicno cinila. Nasmijala se i
rekla veselo: - Eto, kakvi smo mi trgovci!
I Mahmut se ponasao drukcije nego sto sam ocekivao. Mislio sam da ce
odricati svoju krivicu, jer je on samo glasno razmisljao, a mi smo odlucili, cak
nije ni rijec rekao kad smo novac dali Husagi, sto je bila istina.
Prevario sam se, nije se branio. Dosao je da primi grdnju, doduse tek drugog
dana, dok nas prodje bijes, i svu krivicu primio na sebe.
- Ako mislite da sam spavao, varate se - rekao je pokajnicki. - Nisam ni oka
sklopio. Uvalio sam u nevolju najbolje prijatelje. Izgubili ste ono posljednje, sto
se ostavlja za kakvu-takvu sigurnost. Cak sam i sebe ostetio, jer sam i ja bio
sigurniji s tom vasom crkavicom. Mogao bih reci: ko bi se tome nadao od
Husage? Ali necu. Od Bosanca se moze svemu nadati. Godinama zivi kao
pametan covjek, a onda sve ucini da bi dokazao da je budala. Vi to mozda i ne
znate, moje je iskustvo vece. Kriv sam. Namiricu vam gubitak.
- Sta govoris, odakle ces namiriti?
- Prodacu ducan, i dacu vam vas novac.
- Ostaces bez radnje.
- Nisam se s radnjom ni rodio.
- A zasto bi to ucinio? Nisi ti kriv.
- Kriv sam. Vi se u poslove ne razumijete.
Pregonili smo se tako, nadmecuci se u velikodusnosti, dok Tijana nije odlucno
prekinula tu djetinju raspru, rekavsi da je sve to glupost i da badava gubimo
vrijeme. Samo, da joj vise ne dolazimo s tim djetinjarijama, i da prestanemo
sanjati o lakim zaradama i bogatstvu. Njoj ne treba, naviknula je na sitnu
nafaku, a ne treba ni nama dvojici, jer smo za trgovinu sposobni koliko i ona
za hodanje po konopcu.
Tako nam je obojici posteno izvukla usi, i Mahmutu, uvrijedivsi, doduse,
njegovu trgovacku sujetu, ali ga oslobodivsi odgovornosti, i meni, ni krivom ni
duznom, pa sam, ljutit, pomislio kako je Mahmut bio siguran da ce ona tako
reci, i zato je toboze navaljivao da nam nadoknadi izgubljeni novac. Jevtino je
prodavao svoju plemenitost, ne bojeci se stete, a bilo bi zabavno da smo
pristali na njegovu ponudu, makar i od sale. Kako bi se uvijao kao crv, da
povuce rijec!
Ali se sve lijepo svrsilo, i svi smo bili zadovoljni svojim drzanjem. Stari sipljivi
lupez je igrao na siguran ulog Tijanine dobrote. Otisao je toboze nezadovoljan
sto nismo prihvatili njegovu zrtvu.
A za dva dana me poceo salijetati s novim prijedlogom.
Tijana je odnijela musterijama gotove kosulje, a ja sam posao u biblioteku, da
nastavim citanje Mevlijinih stihova o Sarajevu. Kao da je govorio o meni i o
danasnjim ljudima, kao da nije proslo cijelo stoljece. Zar vrijeme stoji? - pitao
sam se, ne znajuci da li mi je to utjeha ili nova gorcina. Zar se ljudi ne
mijenjaju?
Upitao sam to i Seid Mehmeda, u onom kratkom casu izmedju dva zanosa, kad
jedan iscezava a drugi jos ne pocinje. Jedino je tada svjestan, i jedino se tada
ne smijesi, i tuzno i vedro.
- Ljudi se mijenjaju - rekao je. - Ali nagore.
- Nemoguce - odgovorio sam vatreno. - Ako i nisu bolji, ljudi su pametniji.
Znaju da moraju urediti stvari medju sobom, drukcije ce ih djavo odnijeti.
- Djavo ce nas svakako odnijeti - zakljucio je Seid Mehmed ravnodusno.
Upitao bih ga zasto tako crno misli o ljudima, sta mu se desilo, sta su mu
ucinili, zbog cega se toliko krije, od cega bjezi, ali on ne dopusta nikome da mu
pridje blize. Grakne kao zloslutna ptica i odleti.
Otisao je u drugu sobu, ostavivsi me gorka, da sam odgovaram na svoja
pitanja.
Ne mogu da mu vjerujem, moje srce odbija njegovu beznadnu misao, protiv
zivota je, i protiv ljudi. Svih ljudi. A da je samo jedan drukciji, vjerovao bih u
njega vise nego u sve ostale. A nije samo jeda. Vise je dobrih ljudi na svijetu
nego zlih. Mnogo vise! Samo se zli dalje cuju i teze osjecaju. Dobri cute.
Zar se to ne moze preokrenuti?
Volio bih da porazgovaram o tome s Ramizom. On bi sigurno rekao da ce se
ljudi izmijeniti nabolje, bez tog uvjerenja cio njegov zivot bi bio besmislen, i
sve ono sto cini. Ako bi zvucalo i neubjedljivo, ja bih mu povjerovao. I zbog
njega i zbog sebe.
Mahmut me sacekao na sokaku, mokar kao sudopera. Kisa pada cio dan.
- Sta to radis?
- Nista, stojim. Bio sam u kafani, zagusljivo, sve jedan na drugome sjedi, zbog
kise.
- Hocemo li kod mene?
- Sta nam smeta ovdje?
Stali smo u jednu kapiju, pod strehu, gledali kako kisa pada, i kapljice odskacu
od kaldrme. Uskoro su mi noge bile potpuno mokre. Sad je svejedno da li cu
otici ili ostati.
Kakvi ce ljudi biti sutra, bolji ili gori?
- Ruzno vrijeme - kaze Mahmut, brisuci lice maramom. - Ne volim kisu, ne
volim vjetar, ne volim zimu. Nekako si jadan, kasljes, bole te krsta, boli te
dusa. A ne volim ni ljetnju zegu, nisi nizasta. Ima li gdjegod na zemlji kraj gdje
je uvijek proljece?
- Ne znam. Mozda i ima.
- Ja nisam vidio. A da znam, isao bih tamo da zivim. Ovako, nevolja. Ili te
sunce przi, ili te zima reze. Ruzno. Narocito kad je omorina. Da izludis. Eto,
sinoc, ja legao, a ono pritislo, vidim, promijenice se vrijeme, ne mogu da
disem, ne mogu da spavam, a kasno je da izadjem na sokak. Zena stenje,
hukce, prevrce se. Smiri se, bog te ne ubio, kazem joj. Taman mi san na oci, a
ti me probudis.
Prevrcem se od muke, veli, vidis kakvo je vrijeme, udavi. I ja, sta cu, vidim, od
sna nema nista, oci ko fildzani, mozak se uzburljao, pa pustim mislima na
volju, otjerati ih svakako ne mogu. Pa mislim, koliko li ljudi u ovom gradu sad
ovako gleda u mrak, bez sna, kao ja, koliko li spava, koliko, da oprostis, nesto
radi, koliko se s dusom rastaje, koliko li se radja. Koliko se radja! I eto, dodje
mi nesto da sracunam koliko je stanovinika u gradu bilo prije godinu dana,
koliko ce biti kroz godinu, dvije. Misli mi se brkaju i preplicu, kao kucine,
nikako ih razmrsiti, pa ustanem, upalim svtjecu i pocnem da racunam, na
olovku. I evo kako je ispalo: u nasoj kasabi ima oko sest hiljada domova, sa po
troje djece, otprilike. Djeca za tri godine otezaju po tri oke. Osamnaest hiljada
djece, puta tri oke, to je pedeset cetiri hiljade oka ljudskog mesa.
Moja zacudjena misao je zastala nad tom ogromnom gomilom ljudskog mesa
koja poraste za godinu dana.
Nasmijao sam se:
- Pobogu, racunas ih na oke, kao janjce!
- Nisu to janjci, vec djeca, u tome i jest ono! I svake godine rastu, i svake
godine dolaze nova. Zetva moze omanuti, ali ljudski porod nece. Sad ih je
osamnaest hiljiada, razumijes li?
- Razumijem to za djecu, ali tebe ne razumijem.
Otresao je kisu s brade, i s mokrih rukava, i nezadovoljno zamahao glavom sto
ga ne razumijem.
- Evo sta mi je palo na um: djece ima visa nego odraslih. A roditelji su obicno
slabi prema djeci. Pazi sad: kad bi neko imao novaca, kad bi kupio nesto sto je
za djecu, pa to rasprodao, lijepe bi pare zaradio.
- Kad bi, kad bi! Okani se mastanja, molim te.
- Nije ovo nikakvo mastanje. Uskoro ce vasar u Visegradu, i moglo bi se kupiti
nekoliko tovara djecijih svirala. Po paru komad. Ako bi se uzelo tri hiljade, pa
dobro, dvije hiljade, to je dvije hiljade para ciste zarade. Ko ne bi dao dvije
pare za svoje dijete?
- Ima precih stvari nego sto su svirale djeci.
- Pa, kad ne mogu stogod prece, ljudi ce kupiti svirale.
Zar ce on cijelog zivota misliti o trgovini, o zaradi, o poslovima? A ovo o
sviralama moglo je samo njemu pasti na um. I pametno je i glupo, i tuzno i
veselo, sve nekako istovremeno.
- E sto ti mozes izmisliti, ne moze niko. Kakve su te sad svirale spopale!
- Nisu svirale, vec cista para. Prodas po radnjama, i samo metnes zaradu u
dzep.
- A odakle ti novac?
- Novac? E, to je ono.
Snuzdio se i dugo brisao kapi kise s poplavljenog nosa.
Rekao sam, smijuci se:
- To je ono cigansko: kad bismo imali brasna kao sto nemamo masla, dobar
bismo kacamak napravili.
- Pa, nije bas tako. Moglo bi se naci i brasno i maslo.
- Kako?
- Ti imas.
- Ja? Dacu ti sve sto imam.
- Ako ces dati, onda nema brige. Ja odoh u Visegrad po svirale.
- Nemam nista, covjece bozji! Odakle mi?
- Imas ocevu kucu.
A, to je on smislio! Nece mirovati dok me ne rastavi od ovog posljednjeg sto
imam. To je kod njega kao bolest.
Cutao sam, on me podsticao:
- Sta kazes? Ovako ti stoji mrtvo i nekorisno. Ne kazem nista, i ne mislim
nista. Zaista stoji mrtvo i nekorisno. A ovaj posao nije lose smislio.
Ludo je, ali nije lose.
- Je li ti zao kuce?
Nije mi zao, nimalo mi nije zao. Nista me ne veze za nju, osim nejasnih
uspomena koje ne ozivljavam, odavno vec nisam bio na zgaristu, ne vrijedi se
vracati na uzaludne uspomene, da te boli pustos. Treba prekinuti nepotrebnu
vezu i predusresti moguci bol. Djetinjstva vec odavno nema. Sta cuvam na
tom stanistu duhova, gdje ni kosti pokojnika ne pocivaju? Ni bol ne osjecam,
samo prazninu. Zasto je ne zatrpati?
- Sta mislis?
- Mislim, sta bi bilo kad bi i ti propio novac kao Husaga. Od Bosanca se mozes
svemu nadati.
- Bosanac stice pamet pod starost, kad mu vise ne treba. Nisam vise za
ludosti. Onda, pristajes li? Znam ko bi kupio kucu.
- Sakricemo od Tijane, naljutila bi se. Pa ako novac propadne, znacemo samo
ti i ja.
- Nece propasti.
Rekao je to odlucno, kao da se zaklinje.
- Neprestano mislis o poslovima. Kako to da nisi zalozio kucu i ducan?
- Pa, znas - odgovorio je snuzdeno. - To je zenino.
Nadao sam se svemu od njega, i da ce slagati i prevariti i ukrasti, bio sam
uvjeren da se pretvara nudeci da nam namiri izgubljeni novac, ali nisam
vjerovao da ce se ovako segaciti s nama.
- Pa dobro - rekao sam ljutito - znaci, lagao si da ces prodati ducan, da nam
vratis novac. Znao si da smo budale i da necemo pristati. Hvala ti, Mahmute,
na takvom prijateljstvu.
- Ma ne, zaboga! - zamahao je mrsavim rukama, kao da se brani od udaraca. -
Nisam lagao! Govorio sam sa zenom da prodamo ducan, pristala je, tako mi
boga! I prodao bih, da se Tijana nije onoliko naljutila. A ostalo bi i meni nesto,
za svirale, ne bih tebe molio. Kako lagao, covjece bozji!
Djavo da ga nosi, niko ziv ne bi uhvatio kad laze a kad istinu govori. I sve mu
je toliko zapetljano, zamrseno planovima, zeljama, racunima, lazima, i ko zna
cime jos, da se sigurno i on sam tesko snalazi. On je istinit i lazan, posten i
neposten, stvaran i nestvaran, bez medje i prelaza, i samo je tako cjelovit. Pa,
neka ga! Ne mogu birati ljude kakve zelim, niti u njima samo ono sto je dobro.
Moram da primim ili odbijem ljude koje mi zivot salje, i ono sto je u njima,
nerazdvojeno. I mozda bih grdno pogrijesio kad bih prihvatio samo svece, kad
bi ih i bilo, jer su sigurno nepodnosljivo dosadni.
A kad sam jos vidio kako mu je zalost zasjenila vodene staracke oci, zato sto
se pobojao da ce mu propasti prilika o kojoj je sigurno dugo sanjao, ili zato sto
je iskreno vjerovao u svoju laz, suzbio sam svoju sitnicavu srditost i vratio mu
njegovu sasavu nadu. Eto ti je, ludi stvore! Ako ja nista ne dobijem, nista i ne
gubim. A sta ti dobijas a sta gubis, nije moje da odredjujem.
Moj pristanak, koji mu je vratio sanjanu priliku, neostecenu, vratio mu je i
sigurnost, istog casa, kao da ni traga zalosti i sumnje nije bilo u njemu. A
samo tren je prosao kako je pokunjen gledao svoju nesrecu. Taj fanatik jedne
ludosti, nikad nije duze sumnjao u svoju srecu, doci ce, jednom, kad bilo, i
uvijek se prilagodjavao cak i njenoj sjenci, kao da ga sigumo ceka na nekom
cosku, na nekom zivotnom zaokretu.
I shvatio sam da on mene ne vara. On ide svojim putem, za svojom zeljom, ne
obaziruci se na mene.
Sokakom, ispod kestenova, koracao je serdar Avdaga, kao da kisa ne lije, kao
da je najljepse vrijeme za setnju. Isao je naprijed i natrag, a onda bi stao,
uvijek na istom mjestu, na istom odstojanju od nas, i strpljivo gledao i cekao.
- Nekog ceka, tebe ili mene - rekao je Mahmut.
- Sigurno tebe.
- Zasto mene?
- A zasto mene?
Tako smo serdar-Avdagu velikodusno poklanjali jedan drugome, kad vec nismo
mogli izmoliti da ga djavo ukloni s nasih ociju i s ovog pokislog sokaka.
- Hajde da vidimo - predlozio je Mahmut. Nije mogao da izdrzi tu neizvjesnost.
Kad smo naisli pored serdara, lijepo smo ga pozdravili, nadajuci se da ce se na
tom zavrsiti.
- Kuda si posao, Ahmete?
Mene je cekao!
- Ti, Mahmute, mozes svojim putem.
Bilo je to naredjenje.
Mahmut me pogledao, zbunjeno se osmjehnuo, kao da mu je zao sto me
ostavlja s Avdagom, ili mu je drago sto njega nije zapala ta sreca i, uljudno
pozdravivsi, mrsav, zguren, mokar, ali sigurno srecan, otisao niz sokak.
- Jesi li dobio mjesto?
- Nisam.
- Nisi? A zasto?
Cutao sam misleci kako je bezobzirno otjerao Mahmuta, ne stideci se svoje
surovosti, mozda i ne znajuci da je surov. Svoju grubost nije ublazio ni
osmijehom a kamoli rijecju. Ljudi to i ne ocekuju od njega, ne ljute se, ne
vrijedjaju. Mislim na Mahmutov ponizni smijesak i snishodljiv pozdrav, uplasio
se i nije ga zaboljela uvreda. I ja sam se uplasio! Morao sam da kazem: -
Mahmut je moj prijatelj, idemo poslom, zasto si ga otjerao?
Nisam to rekao.
Duznost mi je bila da ga odbranim od ponizenja. I sebe. A nisam. Progutao
sam uvredu, mozda sam se i ja osmjehnuo, i sad me to peklo, kao rana. Stidio
sam se svoga kukavicluka, a ipak sam mislio: dobro je sto nista nisam rekao,
da ga ne naljutim. Oboje istovremeno! Dva covjeka u meni, sasvim razlicita,
potpuno oprecna, zivjela su snazno u isti cas, jedan zadovoljan sto nije na
sebe navukao opasnost, drugi duboko nesrecan sto je djubre, i oba podjednako
iskrena, oba u pravu. A samo casak ranije, pod strehom, mislio sam o
dvojnosti Mahmuta Neretljaka kao o cudu. A svi smo isto cudo i pokora.
Serdar nije ni slutio za moje muke:
- Od cega zivis ako ne radis?
- Zena mi radi.
- To nije dobro, osilice se. Muz mora da radi.
- Ne mogu da nadjem posao.
- O, brate, ne mozes da nadjes posao! Hoces li da budes bibliotekar! Mehmed
Seida ce otpustiti. Nije vise nizasta.
- Necu nikome da oduzmem hljeb.
- Oduzece drugi.
- Za to necu biti kriv.
- E bas si budala. Ali ima i drugih mjesta. Hoces li da budes pisar kod sudije?
- Da li mi to nudis, ili se salis?
- Nudim.
- Ako nesto nudis, onda nesto i trazis.
- Malenkost.
- Da cujem!
- Onaj Ramiz, student, svasta govori u dzamiji. Nadam se da se ne slazes s
njim.
- Ako govori svasta, kao sto kazes, i ako je to svasta ruzno, onda se ne
slazem.
- Kadija trazi da se sve zapise sto govori.
- I ja treba to da zapisem?
- Kadijine pisare ce poznati, i govorice drugo.
- Pa, vidis, Avdaga, glava me boli, evo vec tri dana. Nista ti zapamtiti necu.
- Ne moras pamtiti. Zapisi.
- A onda, Dzemal Zafranija je nesto ljut na mene, nece mu biti pravo sto meni
dajes taj posao.
- Dzemal-efendija mi je i naredio da ti ovo kazem.
Eto, kakvu budalu salju na mene! Slutio sam, on mi je potvrdio.
- A sto nije dosao sam da mi to kaze?
- Ne znam.
- E onda mu reci da ne mogu.
- Mozes, samo ako hoces.
- Dobro. Onda necu
- Neces?
- Necu.
- Kazes, neces!
- Kazem, necu! Nikad se tim poslom bavio nisam, necu ni sad.
Vrdao sam, i eto na sto sam izvrdao!
Zacudo, nisam vise osjecao strah.
Ni njegov pogled nije prijeteci, kao sto sam ocekivao. Izgledao je iznenadjen,
gotovo zaprepasten. Bilo je to valjda prvi put da je ovo cuo i dozivio. Ljudi nisu
takvi, on sigurno zna da su drukciji. Sta je onda ovo?
Zbunio sam ga, ne nadajuci se tome, ne nadajuci se nicemu. Gledao me kao
nerazumnog djecacica, kao ludaka, kao prikazu. Cak se i osmijehnuo, ne
vjerujuci, kao da je sala, cudan nesporazum i uskoro ce sve proci, on nije
dobro cuo, ili cu reci da sam se salio, izvinicu se, a on ce me izgrditi, i svijet ce
opet biti uspostavljen u svom poznatom redu. Ali nista nije prolazilo,
izglobljenost je ostala, poremecenost je trajna, a on nema lijeka za to
nepoznato stanje.
Nasao je samo staru, pohabanu rijec, okusanu bezbroj puta, ali je i ona
zvucala neuvjerljivo:
- Pokajaces se za to, Ahmete Sabo!
- Gore bih se pokajao da te poslusam.
Vise zaista nije imao sta da kaze. Cutao je i zurio u mene, izgubljen, a kad
dodje sebi, mogao bi samo da me ubije, ili da ode.
Otisao sam ja, ostavivsi ga ukocenog na kisi, pod kestenom, i nisam se
okrenuo da vidim je li pao mrtav od kapi. Kamo srece! Bilo bi divno da se
pretvori u kamen i da vjecno ostane pod kestenom, nepomican, kao spomenik
vjernosti koja nista ne razumije. Bilo bi divno, bio bi to spas, jer me ledeni grc
uhvatio u srcu cim sam se odvojio od njega.
Pred njim nisam osjecao strah, sam sa sobom sturao sam se s nogu.
Lijepo, ponio si se junacki, sad ces to platiti.
Ali se nisam kajao, nisam mogao, a strah neka cini svoje.
Ne mogu biti neposten, a ne mogu biti hrabar. Onda cu stradati u strahu a
posteno. Nisam znao da se i to moze.
Mahmut me sacekao na kraju sokaka.
- Ruzno vrijeme, srecom.
Nije ni slutio kako je ruzno vrijeme, ali zasto: srecom ?
- Zato sto brzo zavrsiste razgovor.
- Meni se ucinilo dugo.
- Sta je htio?
- Nudi mi posao.
- To je dobro.
- Ali da zapisem sve sto Ramiz govori u dzamiji.
- To ne valja.
- Poslao ga je Dzemal Zafranija.
- I sta si rekao?
- Rekao sam: necu.
- Pogrijesio si. Trebalo je da kazes: ne mogu, nemam kad, bolestan sam,
imam kijavicu, zena mi je sama, ruka mi je otekla, a ne: necu.
- Rekao sam sto sam rekao. Mogu li sad vratiti rijec?
- Mozes. Ali ne treba. I neka si rekao.
Zakljucak mu je neocekivan, kao i uvijek. Objasnio ga je ovako:
- Jest da je glupo, ali je posteno. Sad ce ti se nasloniti na kosti, ama neka vidi
da nismo svi kukavice. Ja nikad nisam smio tako reci, a zelio sam, ne umijem
ni kazati kako sam zelio. Tesko je cijelog zivota biti kukavelj, jest, doduse, da
ces duze zivjeti, ali ne znam da li vrijedi. Za mene vrijedi, jer ne mogu
drukcije, pa i ne pokusavam. Skresem, opsujem, kazem: necu, kazem: hocu,
za inat, sve u sebi, ne smijem glasno, u sebi, da se ne raprsnem od muke. Ali
to nije ono pravo, dok ne izadje iz tebe. Iz tebe je izaslo. Naskodice ti sigurno,
ali, brate, halal ti vjera. Da si pametan, i da si malo mislio, nikad to ne bi
rekao, i spavao bi mirno, a ovako ces cekati sjekiru za vrat, pa i ja s tobom, jer
je mene kacilo i bez tebe, a sad ce misliti da smo isto. Pa vala, neka, ne zalim.
Sto god bude, bice s prijateljem.
Velika muka, a tanak ponos. Hrabar je, ipak.
Kazem mu u sali:
- Kud se ne sprijatelji s kakvim muftijom, a ne sa mnom!
- Vala, dzaba ti ga bilo. Za korist, ne kazem. Bilo bi bolje. Ali za dusu, da mi je
drago kad sa sjetim, ti si mi potaman. Kojekakav, ali ljudevan. Od tebe i zbog
tebe samo steta i strah, ali neka!
Sjetio sam se kako je govorio o svojoj zeni. Tako bi mogalo i o meni, rekao bi
otprilike ovako: luda, nikakav, tri ovce ne bi umio sacuvati, jad i golja, sad je
budalast ali je ranije bio jos budalastiji, upropastice svaku priliku koja mu se
ukaze, uletjece u svaku zamku koja mu se namjesti, nevolja i sebi i onima oko
sebe, ne, zaista, boljeg prijatelja ne trazim.
Ali sad nije imao vremena za takvo izrazavanje ljubavi, kojeg bih se rado
odrekao u korist svoga neprijatelja. Zbunila ga je serdar-Avdagina prijetnja, a
jos vise moj odgovor, ali nije zaboravio na posao. Zurio je da prodamo moju
spaljenu kucu. - Dok ti se nije stogod desilo - rekao je ozbiljno.
Zavrsili smo posao, ugovorili prodaju, obavili potrebne stvari na sudu, sve na
brzinu, kao da sam se spremao na bjekstvo. Zato sto sam iznenada osjetio
zaljenje, nizasto, ta pustolina mi ne treba, ah eto, nekakvu vezu sam prekidao,
odvajao sam se konacno od neceg sto nije ni postojalo vise, postojalo je
nekad, mozda. Sta bih s tim? Da cuvam sjenke? Pod ovim nasim nebom veze
se cesto prekidaju, i od pojasa pojasu ne ostaje mnogo. Ali u jednom trenutku
sam zazelio da sacuvam te sjenke, poslije mi je bilo zao sto nisam poslusao
svoju slabost. A kajao bih se i da sam poslusao, zasto da me muci proslost
koje vise nema.
Mahmut je napregnuto cekao da primim novac, i ne sluteci o mojim mukama,
srecom, jer bi ga kap udarila da je znao koliko se kolebam.
Kad smo sve svrsili, Mahmut se ispravio, odahnuo, sinuo, vedar i poletan, a ja
sam se uvukao u sebe, potisten, ali on to nije vidio, od srece.
Kupac je gledao u nas zacudjeno, i pisar u sudu je gledao zacudjeno, kao u
dvije budale, sto smo i bili. Jedna luda prodala je jevtmo jedino mjesto
mogucih uspomena na svoje mrtve, da bi novac dala drugoj ludi, za
najsasaviju stvar na svijetu, za hiljadu bezvrijednih djecijih svirala.
Mahmut je otputovao sutradan, u rano jutro, ne znam kako je i noc prespavao,
od nestrpljenja, od planova, od snova. Vratio se drugog petka, oslabio,
neispavan ali srecan, s hiljadu i po svirala. Put, gladovanje i stednja su ga
ubijali, a nada vracala u zivot, i evo, sipljivi pobjednik, na kraju snaga, jedva
vukuci zgrcenu nogu, ponosno je usao u kasabu, klimav kao trula taraba,
sigurniji u sebe nego ikad.
Rasprodao je robu po ducanima, ne bas onako povoljno kako je racunao,
uredno mi podnio obracun, i jedva primio novac za trosak putovanja, srecan
zbog prve trgovacke zarade u zivotu.
A u gradu, u carsiji, u mahalama, po kucama, hiljadu i po Mahmutovih svirala
pistalo je na djecijim ustima, dizuci takvu larmu, da su golubovi bjezali u
strahu, a ljudi se hvatali za glavu od muke.
Mahmut je hodao srecan sto je gradu darovao ovu zaglusnu svirku a djeci ludu
radost, a ja sam se smijao i pomalo stidio, krijuci da sam i ja kriv za ovaj
urnebes.
Smijao sam se, a tuga me obuzimala.
U sto se to pretvorilo staniste mojih uspomena? U piskavi zvuk djecijih svirala!
Nisam to smio uciniti. Ta pustolina mi je bila potrebna, vezivala me s
djetinjstvom i sa zivotom iz koga je moj prostekao. Morao sam sacuvati
sjenke, da ne ostane prazna misao, bez traga i uporista i tuga zbog izgubljene
proslosti. Moje i njihove.
Sada, sam, opet sve pocinjem iz pocetka.
10. Mladic cista srca
Ostao sam u kafani duze nego obicno i mnogo duze nego sto sam namjeravao.
Nisam imao srca da odem, zbog Mahmuta Neretljaka: veselio se svom
trgovackom uspjehu i castio svakoga ko bi nasao. I mrak je pao, i poziv na
vecernju molitvu se cuo s Begove dzamije, a Mahmut je pio i castio, ponosan i
odusevljen vec danima, nikako da se navikne na svoj jadni uspjeh. Pricao je
neprestano, hvalio se, dobrodusno se smijao na sve otvorenije i sve otrovnije
podsmijehe, ne primjecujuci ih, i izdasno trosio novac zaradjen na sviralama.
Bio sam ljut zbog ovoga sto cini, i zacudjen sto ismijavanje prima kao salu.
Hvalili su, toboze, njegovu pamet, kako se samo sjetio djece i svirala, a
nijednom trgovcu to nije palo na um, pitali ga kakav je novi posao smislio, da
se oni u to ne upustaju, jer je s njim tesko izaci na kraj, preporucivali su mu
da proda ducan, nije on za male poslove, i cudili se sto je dosad krio svoje
sposobnosti.
Oznojen, zagrijan picem, ponesen srecom, Mahmut se prijateljski povjeravao
ljudima, da ga je dugo pratila nesreca, a kad se nesreca uzme na zub, badava
ti je i pamet i sposobnost, nista ti za rukom ne polazi. Ali se namjerio na
dobrog covjeka koji je vidio sta on vrijedi, i kao da je cini odmah nestalo. Sad
je stao na svoje noge, na malu stopu, doduse, ali stao, nasao je oslonac, i
nada se da je kobi nestalo, zato sto mu je jedan covjek povjerovao. Niko ne
zna, mozda samo on, kolika je to pomoc, kad ti neko povjeruje. Kao da ti srce
osnazi, kao da ti kicmu ucvrsti. Smislio je nekoliko poslova, dobro ih je smislio,
i nada se da ce uspjeti. U poslovima nikome nece smetati, toga neka se niko
ne boji. Svakome ce pomoci i savjetom i novcem, koliko bude mogao, jer zeli
da sa svima bude dobro i da sa svakim zivi u ljubavi.
U zadimljenoj kafani ljudi su se glasno smijali, udarali ga po mrsavim
ramenima da se povijao kao sibljika, i posprdno zahvaljivali na dobroti i
velikodusnosti.
Smucilo mi se.
- Hajdemo - zvao sam ga. - Dosta je bilo.
- Nije dosta. Ne mogu ostaviti ljude danas.
A onda mi je isaptao, lukavo namigujuci, da su mu sada ovi ljudi potrebni,
zbog poslova. Pomoci ce i oni njemu, i on njima, zaradice pare. Nije mu zbog
para, vec zbog drugih stvari. Kojih stvari? Kojekakvih. Svako nosi ponesto na
dusi. Pa eto, kako da kaze, prijatelji smo, sto da krije od mene: mora zaraditi
da zacepi usta onom psu. Kojem psu? Svome zetu, karadjoz se njime ozetio.
Kad mu se kci udala, Mahmut je obecao bisernu grivnu i struku dukata, bilo je
to prije onoga, dok je mislio da ce cio zivot provesti u gradu, i da ce se
obogatiti. Zet je trazio, zato je obecao. Ako uzimam ruznu, ne moram golu,
rekao je otvoreno. A nije bila ruzna, bog mu je svjedok, licila je na majku.
Bisere kupio, dukate nije mogao, zbog onoga, i zet mu krv popi. Grdi ih, kune
u kamen, sto se vezao za prosjake, zenu tuce, a kako otac da gleda nesrecu
svoga djeteta? Dodje mu da ga ubije, ali bi tako unesrecio i sebe i svoje. Da
nemaju djece, vratio bi je kuci, da odahne, da prozivi kao covjek, ali imaju,
troje, stekli su ih ni sami ne znaju kako, sva u svadji i neslaganju, a ni ona
nece da odbjegne, zbog sramote. E pa, nabavice on te proklete dukate, neka
se zasiti krvnik, neka mu se dijete smiri. Ni bolesti nece dati na sebe, ni
nemoci, ni smrti cak, dok ne oduzi taj dug!
Ta prica mi je zaustavila dah. Zar je toliko ozbiljan razlog njegove ludosti?
Onda to nije ludost, vec golema tuga. Bio sam nepravedan prema njemu,
isuvise. Nista mu ne bih mogao pomoci, nista olaksati, ali sam bio nepravedan.
A onda sam posumnjao u istinitost te dirljive price. Kako bi Mahmut mogao sve
dosad kriti takvu muku? Zar je ne bi otkrio da nam smeksa srce? I zasto nikad
nije rekao da ima kcerku? Odakle sad kcerka?
Ko zna zasto mu treba ta laz. A ako nije laz, onda je mozda nekad i bila istina,
ali se iskrenula u varanje samoga sebe.
Kcerku i zeta je izmislio, ili svoju muku s njima, i uzaludno je tragati za
istinom.
Uzaludno ga je i zvati da prekine svoje slavlje. Ovo je njegov veliki cas, dugo
ocekivan.
Ne znam da li ga je zamisljao u mnogim godinama nevolja, da li je pripremao
rijeci koje ce izgovoriti, i zadovoljstvo koje ce sebi pruziti, kad jednom uspije u
zivotu. Nije uspio, znaju to svi, zna i on, ali mu je suvise dugo da ceka pravi
uspjeh, pa je ovaj jadni pocetak zamislio kao uspon prema zeljenom cilju. Nije
to cilj, toga je svjestan, cilj je mnogo veci. Ali je prvi korak, uspjesan,
slobodan, pun obecanja. Cini su pale, kob ga je milostivo ostavila na miru,
sejtanima je dosadilo da mu podmecu klipove, a sad ostaju samo njegova
vjera u sebe i njegova sposobnost, da bi dohvatio sagledljivu srecu. Ne radi
novca, bog mu je svjedok. A radi cega, to bi i on tesko mogao objasniti. Mozda
zbog prava koje je platio ove noci da sjedi s ljudima zajedno, ne iza vrata, kao
uvijek, da govori o sebi kao i ostali, da slusa njihove podsmijehe primajuci ih
kao prijateljsku salu ili kao pohvalu, da osjeti ili izmisli njihovo postovanje. Sve
to prima, ganut, zahvalan, sve mozda i podsmijeh, samo neka nije kao drugih
veceri, neka nije kao klupa, kao zid, kao pas.
Pa ako je njegova moc veceras i privid, sutra ce biti stvarnost, i on nema sta
da zali. Ovo sjedenje s ljudima, rame uz rame, u lijepom razgovoru to nije
privid. A ako sutra opet nicega ne bude, ostace sjecanje.
Ali Mahmut nije mislio tako daleko.
Mozda ima i pravo. Njemu nije vazno kako jest, vec kako on misli da jest. I
hvala bogu sto je tako. On je veceras drugi Mahmut Neretljak, zeljeni,
godinama sanjani, bez sipnje u prsina, bez grceva u nogama, bez skrivenog
jada u srcu.
Steta sto varka nece potrajati duze.
Nije se naljutio kad sam rekao da idem kuci, nije me ni zadrzavao, velikodusno
mi je mahnuo rukom, kao da me otpusta. Veceras nije sam. Dosad sam, za
nevolju, zamjenjivao ove ljude, i ovaj razgovor, i ovu toplinu. Sad moze bez
mene.
Neka mu bude, sutra ce me opet naci.
Pozurio sam kuci, mrak je sve crnji i sve hladniji, sokaci tamni i pusti, ljudi su
se sklonili u kuce, otjerao ih je mrak, kao ptice.
Tijana me ceka u praznoj sobi, sama, nije pravo sto je ostavljasm samu, reci
cu joj da necu vise, mada to cinim iz obzira prema drugima, ali sta mc se ticu
drugi, sta me se tice Mahmuit Neretljak i njegova ludost, za svakoga imamo
razumijevanja osim za svoje najblize, smatramo da nam njihova vjernost
prirodno pripada, kao vlastita koza.
Nadam se da me nece docekati ljutito, jer joj onda necu priznati da sam kriv, i
duvacemo jedno na drugo sve do lijeganja. Propasce mi uzivanje u lijepom
kajanju, i pjenusava sreca zbog svoje dobrote. I zbog njenog prastanja. Bice
divno ako bude pametna i ne prekori moju nepaznju. Ako bude trazila svoje
pravo, osporicu joj ga, i necu priznati svoju krivicu, bas zato sto sam kriv. Ali
to hocu da kazem ja a ne ona. I posvadjacemo se, ona ce plakati i nabrajati
moje bezbrojne grijehe, ja cu bjesniti i zazivati bogove za svjedoke, da sam
najnesrecniji od svih ljudi i da me niko ne razumije. Poslije cemo se izmiriti,
iznenada, i bice lijepo, kao poslije kise, kao poslije grmljavine.
Bice lijepo, ma kako me docekala.
Pred ulazom u dvoriste presreo me Mula Ibrahim, advokat, moj nekadasnji
prijatelj i poslodavac. Hodao je, toboze setajuci, to je korisno pred spavanje, i
sigurno je u mraku dobro naprezao oci da prepozna moju sjenku, da mu ne
promaknem.
- Udji - sapnuo je i sakrio se u tami dvorisnog prolaza.
- Sigurno si cekao dugo. Obicno se vracam ranije.
Rekao sam to samo da nesto kazem, da prikrijem cudjenje sto ga vidim ovdje i
u ovo vrijeme. Osjetio sam i strah. Sta se to desilo? Prijeti li mi neka opasnost?
Ali sam se odmah umirio, pomislivsi da on ne bi dosao ni u blizinu moje kuce
kad bi postojala i slutnja opasnosti. Iza njega mozes mirno ici po zaledjenoj
rijeci, kao iza lisice.
- Je li te kogod pratio? - upitao je oprezno, ne odgovorivsi na moju zbunjenu
rijec o zakasnjenju.
- Zasto bi me neko pratio?
- Razgovarao sam danas...
Prosao je moj komsija, ulicni cistac, pijani Zuco.
Mula Ibrahim se pribio uza zid, i ucutao, sakrivsi se iza mene.
Nasmijao sam se:
- Cega se bojis? Pijan je, ne bi prepoznao ni sebe, da se vidi u ogledalu, a,
kamoli tebe.
- Danas sam razgovarao sa Sehagom Socom o tebi. Sam je pitao - dodao je
posteno.
- Sta Sehaga ima da pita za mene?
- Mogao bi ti pomoci. Rekao je da dodjes.
- Kako ce mi pomoci?
- Moze ti naci posao. On moze sve.
- Sta bi trazio od mene za tu uslugu?
- Nista. Pomenuo te, pricali smo o tebi, ispricao sam ono sto znam, i eto, rekao
je da ga posjetis. Otidji, svakako.
- Mozda cu i otici.
- Ne mozda, vec sigurno.
- Dobro, sigurno.
- Imas li novaca?
- Imam. Hvala ti.
- Eto, samo to. Nikome ne govori da sam dolazio.
Pogledao je iza kapijskog direka, da ga ko ne vidi, i ukoracio u mrak.
Gledao sam za njegovom sjenkom sto se stapala sa mrakom, i zelio da potrcim
za njim, da ga upitam zasto je dolazio ovamo, krijuci se tamom, premro od
straha. Smijesan je ovaj njegov strah od svakoga, od nicega, ali za njega nije
nista manji zato sto je nama smijesan. Bila mu je potrebna velika hrabrost da
se uputi prema mojoj kuci i da razgovara sa mnom odbacenim, nepriznatim,
makar i ovako skrto, kao da mi je mahnuo rukom u prolazu.
Zasto se brine za mene? Da li zbog sjecanja na Dnjestar, kad sam ga oteo od
smrti, ne misleci na svoju? Objasnio sam mu da to nisam ucinio ni iz dobrote,
ni iz sazaljenja, ni zbog svjesne odluke. Bio je to nerazmisljeni cin, kao da sam
pamet izgubio, i nisan znao sta radim. Mogao sam isto tako da ga ostavim u
bujici, bez razloga i bez sazaljenja. Zato mi ne duguje nista, rekao sam mu to
davno. Ali se ne pamti razlog vec cin. On pamti moj cin i svoj strasni cas, kad
se uneredio od straha, raspamecen, pred smrcu ciji je ledeni dah vec osjetio. A
nekakva luda je uporno vukla camac kroz pobjesnjele talase, zbog njega,
nepoznatog (a ja mislim da sam se samo drzao za dasku, da ne propadnem).
Sigurno se tada najiskrenije u zivotu molio za zivot drugog covjeka, makar dok
ne izadje na obalu, i za pobjedu nad smrcu, njegovom i svojom. I nikada
nikome nije zelio toliko srece kao njemu, jer mu je od njega sve zavisilo.
Zapamtio je sve, i tu ludu rijeku, i taj ludi predsmrtni cas, i tog ludog mladica,
a poslije, ni otrijeznjen, nije mogao zaboraviti da samo njemu i cudu duguje
zivot. Prvi zivot mu je dao otac, u Sarajevu, ja drugi, na Dnjestru. Onaj nije
zelio, za moj bi dao i dusu. Morao je zapamtiti roditelja, narocito vaznijeg.
Doduse, mogao je i zaboraviti, mnogi zaboravljaju, ali je njegova nevolja sto je
dobar covjek, i zeli dobro dobrim da vrati. A ljudi su ga natjerali da dobro vrati
nezahvalnoscu. I mozda je njemu bilo teze nego meni. Sigurno je bilo teze. Ne
zaboravlja, dosao je veceras, iako se boji. Nije simio da poruku posalje po
nekom drugom. Dosao je sam. Za njega je to isto kao da je jurisao na
utvrdjeni sanac.
Zelio sam, nekad, da ga usred noci probudi stid, i kajanje, zbog nezahvalnosti,
a eto, mozda je njegova dusa prostranija nego sto sam mislio, pa se nosi cak i
sa strahom koji bjesni u njegovoj krvi.
Neka ti je bogom prosto, pomislio sam. Onda kad je digao ruke od mene,
nemajuci hrabrost da me spase, zbog drugih. Neka ti je bogom prosto, kazem i
sad, samo blaze i toplije nego nekad. Nije mogao da ostavi svoj mucni strah
kod kuce, nosio ga je u sebi cijelim putem, kao vatru na kosulji, kao zmiju oko
vrata, kao groznicu u tijelu, i sigurno je taj strah bivao sve tezi, nikako laksi,
dok je prilazio zabranjenom mjestu. I dosao je, oprljen vatrom, izgrizen
ujedima, izranjavljen ubodima, iznutra, iz samoga sebe, da mi, kao ratnik,
donese vijest o pomoci.
Neka ti je bogom prosto, posteni covjece, kome ne dozvoljavaju da to bude:
izvrsio si duznost, umiruci od straha, Pocinjem da cijenim tu vrstu hrabrosti.
Ona je mozda i veca nego kad straha nema.
Ispricacu Tijani smijesnu pricu o junaku koji je to postao zbog straha, i o
postenju rodjenom iz stida. Sada, dok se vraca, posto je ucinio ono sto nije
pametno ali je posteno (kako bi rekao Mahmut), strah mu je jos veci, ali i
zadovoljstvo samim sobom. A mozda i nije, mozda se vec kaje zbog
nerazmisljenog postupka, ali ja to necu znati, i zapamticu samo njegov podvig.
Kad sam usao u sobu, zastao sam na vratima, iznenadjen. Tijana nije bila
sama, na sanduku je mirno sjedio serdar Avdaga.
Lakse bi mi bilo da sam ugledao kurjaka.
Je li Mula Ibrahim znao da je Avdaga u kuci? Onda je njegova hrabrost jos
veca.
Pogledao sam Tijanu bez rijeci: sta hoce ovaj? Odgovorila mi je toboznjim
osmijehom: otkud znam!
Pozdravio sam se s Avdagom, ocekujuci da objasni zasto me obradovao
svojom posjetom. Ali se on nije zurio da ista kaze, kao da je sasvim prirodno
da upadne nekome u kucu, nepozvan i neocekivan.
Ali, nije bilo prirodno, cak ni njemu, cini mi se, izgledao je zbunjen, zato je
cutao i znacajno ss nakasljavao, smrknut i ukocen. Rekao je samo da se
nadao... khkh... da ce me zateci kod kuce, mrak je vec davno pao... khkh... pa
sam morao da objasnjavam, vise zbog Tijane nego zbog njega, kako Mahmut
slavi svoj trgovacki uspjeh, i bilo mi je zao da ga ostavim.
- Jad - rekao je Avdaga kratko.
- Nimalo gori od drugih - odgovorio sam. A Tijana, nezadovoljna i Avdaginom
primjedbom i mojim odgovorom, rekla je da je Mahmut dobar covjek, samo
nesrecan. To je njeno najvece opravdanje za svakoga.
Za Avdagu je to najgora pokuda. Sigurno misli: da ista vrijedi, uspio bi u ma
cemu, a ne bi ostao fukara. Dobar ne moze biti kad je lopov. A nesrecan je
zato sto su ga uhvatili. Svi su ljudi moguci krivci, a oni koji su osudjivani kao
krivci ne mogu nikad vise biti pravi ljudi. Nista nije rekao, samo je zejtanjavi
pogled prenosio od mene do Tijane, kao da ne razumije o cemu govorimo. I jos
gore, ne zna kud da nas smjesti: nismo ni zlikovci ni ljudi od reda. Pa sta smo
onda?
- Cudni ste vi ljudi - rekao je zamisljeno, sabljajuci se na sanduku, kao da ga
nesto pritiskuje.
Znao sam da nas sad odredjuje, i smatrao sam da je bolje ne pogorsavati svoj
polozaj u njegovoj glavi, i ne uciniti nista sto bi ga ozlovoljilo. Bolje da
ostanemo cudni i nejasni nego sumnjivi.
Njegovi ga preziru, ali ga pustaju da odrzava strah medju ljudima, i on to cini
sasvim posteno, slusajuci svoju strogu savjest, koliko i svoje gospodare. Vise
je volio da kazni stotinu nevinih nego da pusti jednog krivog, ali je svakome
nalazio krivicu po svojim mjerilima. Zato sam ostavio da njegova troma misao
mirno odlezi, neuznemirena nicim sto bi je usplahirilo.
Ali Tijana nije mislila tako. Ona ne moze da ocuti na nepravednu rijec, makar
nakon toga i umrla od straha, i nikad nije uzela nauk za poslije.
- Zasto smo cudni? - upitala je ostro, i ja sam znao da je sad nista ne moze
zaustaviti. - Jesmo li cudni zato sto nikome nismo ucinili zlo, sto nikoga nije
zaboljela glava zbog nas, sto nikome nismo nanijeli nepravdu? Ili smo cudni
sto mirno podnosimo nepravdu koja je nama nanesena? I sta bi trebalo da
ucinimo, Avdaga, pa da ne budemo cudni? Da psujemo, kunemo, da se tuzimo,
da mrzimo ljude, da o zlu radimo?
- Kud ti ode!
- Jeamo li cudni sto nam u kucu dolazi prezreni Mahmut Neretljak? Kazes za
njega: jad. A vidis, kad nas je nesreca pogodila, nesreca kazem, jer druge
rijeci nemam, niko za nama ni glavu nlje okrenuo, niko nam nije pomogao,
jedino on. Bogzna sta bi bilo od nas bez njega. Hljeb nam je donosio od svoje
sirotinje, to mu nikad zaboraviti necu. I sad je on jad, a mi smo cudni! Gdje ti
je srce, Avdaga? Sta hoces od nas?
U pocetku su me uplasile njene ostre rijeci, ali kad sam vidio koliko ga je
zbunila, uzivao sam i u njenoj ostrini i u njegovoj zbunjenosti. On se, izgleda,
izgubi cim ga se neko ne boji, evo vec drugi put to vidim. Mozda zato sto smo
mu nejasni, sto nas jos nije odredio, pred onima koje smatra krivcima sigurno
se ne zbunjuje. A mozda je nesiguran pred zenom. Stari nezenja, koji je sa
zenama, tim tajanstvenim sojem, progovorio svega nekoliko rijeci, sad je vidio
sta je to zenska glagoljivost, i jos iz tako lijepih usta.
Gledajuci je zacudjeno, Avdaga se okretao prema meni, kao da trazi pomoc. Ali
pomoci nije bilo, zadovoljno sam gledao kako se pece na jakoj vatri, i zelio mu
jos vece muke.
A ona je, naljucena uvredom, pokrenuta rijecima, samo cekala da on kaze sta
bilo, pa da nastavi svoju litaniju, da se na njemu naplati za svu gorcinu
posljednjih mjeseci.
- Ja sam mislio...
Ne bih rekao da je ista mislio, sve je u njemu ispreturala. Mozda se pokajao
sto je upao ovamo (jos ne znam zasto), a mozda nije mogao na to, zbog cuda
sto ona ne osjeca strah pred njim, kao drugi, sto ne bira rijeci koje ce mu reci,
kao drugi, sto ne misli na njegov krvavi posao, kao drugi. A bez tog straha,
koji nosi nad sobom kao barjak, sto lebdi oko njega kao oblak, bez tog maca
sto sasijeca ljudima hrabrost, on je razoruzan i nemocan. Neka mu je bog
milostiv, ali sad su mu se i one dvije jedine misli koje ima upoprijecile u glavi,
kao dvije kosti u grlu.
Odlucio sam da mu priteknem u pomoc, iz straha da se ne pocne spasavati
surovoscu, kako ne bi ostao ponizen. Krajnje je vrijeme da to ucinini, mozda je
trebalo da se umijesam i ranije.
- Da nisi malo nepravedna, zeno - rekao sam pomirljivo, nadajuci se da ce me
shvatiti. - Avdaga nije mislio nista rdjavo.
- Ne znam sta je mislio, znam sta je rekao. Pa ako nece da nam pomogne,
zasto nas vrijedja?
- E pa, ne vijedja, nemoj ni ti tako. Sad je Avdaga dosao do rijeci:
- Drugo sam mislio, ne to o cemu ti govoris. Mislio sam: niste bas bogati.
- Slobodno reci da smo sirotinja. Je li to grijeh?
- Nije grijeh. Ali sam mu nudio mjesto. Odbio je.
- Necu da upropastim covjeka, Avdaga.
- On je sebe svakako upropastio.
- Sta onda hoces od mene?
- Nista. Samo, ne znam, ne razumijiem, odbiti mjesto a biti ovakva sirotinja.
Eto sta njega kopka! Ali kako da mu to objasnim? Ne mogu da budem
neposten, nisam zvijer, nista mi covjek nije ucinio... Sto god bih rekao, kao da
bih govorio o njemu. A cini mi se da zbog sebe i pita. On ubija ljude, uvjeren
da cini postenu stvar. Ja ne znam da li sam i u ratu ubio nekoga, a kad bih
vidio mrtvace poslije bitke, jeza me podilazila od pomisli da koji od njih nije
pao od moga metka.
Kad bih mu to rekao, mislio bi da lazem, ili da sam potpuni slabic. Ne bi mi
vjerovao ni zbog toga sto poznaje dosta, veoma mnogo bezobzirnih ljudi.
Nikako nije mogao sebi da objasni zasto sam odbio njegovu ponudu. Dobio bih
posao, od mene ne trazi mnogo, pa cak niko ne bi ni saznao da sam nesto
ruzno ucinio. Samo bih ja znao, a ne vjeruje da bi mi to smetalo!
Da sam mu pomenuo savjest, ne bi razumio. Njegova savjest je drzavna, i ne
zna da moze biti i svoja vlastita.
- Vidis, Avdaga, najteze je objasniti ono sto je najjednostavmje - pokusao sam
da nadjem rupu u njegovom oklopu. - Eto, da li bi ti, recimo, ubio covjeka da
bi uzeo njegov curak, ili konja, ili imanje?
- Ne bih, boze sacuvaj.
- Pa zasto mislis da bih ja to ucinio?
Cutao je neko vrijeme, pa zatresao krupnom cetvrtastom glavom.
- To je drugo.
- Ili mislis da Mehmed Seida nije grehota izbaciti iz sluzbe?
- Mehmed Seid nije vise nizasta.
- Sigumo mislis da nije grijeh ni Ramiza unistiti?
- To ce drugi odluciti.
- Ali mislis da nije grijeh. A zasto? Zato sto je neko rekao da je opasan po
drzavu.
- On je protiv drzave.
- Tesko drzavi za koju je opasan jedan jedini covjek - rekla je Tijana
narogusena. - A nije on opasan po drzavu, vec po nekoga ko misli da je
drzava.
Sad sam se i ja zacudio njenim rijecima, a ne samo Avdaga.
Ocima sam joj davao znak da prestane, da se stisa, opasno je presla
dozvoljenu granicu, ali ona nije vidjela moje zmirkaje, niti je vise vodila racuna
o ma kakvoj granici.
- Je li moj otac bio opasan po drzavu? - nastavila je ogorceno, otkrivajuci
razlog svoje zestine. - Ne, ni za koga on nije bio opasan. A opet su ga ubili.
Nekome su naredili, i taj je poslusao. Mozda samo zato sto je nesto rekao u
picu, ili se nekome ucinilo da je rekao. Tudji zivot je jevtin, Avdaga. Mnogo ih
je koji nikoga nece pozaliti. Pa zasto i od postenih ljudi stvarate zlikovce? Neka
ostanu makar za cudo.
- Kao rijetke zivotinje - dodao sam, smijuci se, kad vec nisam mogao nista
drugo.
- A tebi hvala sto si nas posjetio. Ali ako si dolazio da Ahmeta nagovoris na
ruzno djelo, uzalud si dolazio. A sad je vrijeme da se spava. Kasno je.
Tako ga je istjerala, nimalo obazrivo.
Ne znam sta bi Avdaga ucinio da sam ja to rekao, na nju se nije ni namrstio.
Samo je premjestao duge noge i ruke, kao da nigdje nisu na svome pravom
mjestu.
Cinilo mi se da je i ranije htio da ode, ali ne zna kako, da ne bi ispalo ni kao
poraz ni kao prazna srdzba. Izabrao je najnerazumniji nacin: pogledao me,
pokazavsi glavom na Tijanu, i nespretno se osmjehnuo, bez rijeci, kao da mi
kaze: takva li je ona! I kako mu je izgledalo da se lijepo izvukao, ustao je,
udarivsi se po stegnima, i rekao, oprastajuci se (mislio sam da se ruga, ali ne,
bilo je sasvim ozbiljno):
- Lijepo se narazgovarasmo. Ne zamjerite.
Bas se lijepo narazgovarasmo, kao da smo se motkama mlatili!
Ali ne bih rekao da je otisao uvrijedjen. Ko zna sta je uslo u njegovu otpornu
glavu, a sta mu je samo proleprsalo pored usiju.
A onda mi je palo na um da je cak mogao osjetiti postovanje prema nama,
zato sto ne pristajemo na podlost, i sto mu kazemo sta mislimo. Mozda, jer
Avdaga je surov ali nije pokvaren, ne zna za milost ali nema lukavstva. On je
izvrnuti, unakazeni narodski covjek, koji drukcije ore i kopa nego njegov otac,
ali je nesto ljudskog moglo da se zadrzi u njemu. Neko zrno, neka naplavina,
neko blijedo sjecanje. Ali sve ovo govorim napamet, jer ne znam kakva se
cuda desavaju u dusi jednog dzelata.
Ispratio sam ga do sokaka, ne znajuci sta da mu kazem. Nisam htio da
ublazavam ni da utvrdjujem ono sto je receno.
- Zena ti je opasna - rekao je, posto smo sisli niz stepenice, da ga ne bi cula,
pomislio sam. - Sad znam zasto nisi pristao. Zbog nje.
- Kako zbog nje. Odgovorio sam ti odmah, ne pitajuci nju.
- Ne bi joj smio na oci da si pristao. A ja se cudim: zasto? Vidio sam zasto.
Hvala bogu sto se nisam zenio. Nego, nisam ti rekao zasto sam dosao.
Dobro se sjetio, makar i na kraju.
- Porucio ti je Dzemal-efendija da dodjes sutra u Begovu dzamiju, u podne. I
rekao je da nemas pravo, ne ljuti se na tebe.
- Zasto da dodjem u dzamiju?
- Bice sva ulema. Govorice se o onom studentu, Ramizu.
- Sta ce se govoriti?
- E, to ne znam. A Ramiz je zatvoren u tvrdjavi, jesi li cuo?
- Kada?
- U prvi mrak. Uhvatili su ga ljudi kojima je govorio. I predali vlastima. E tako,
i dodji, sigurno. Posao je, pa se vratio.
- Kad sam dosao, tvoja zena nije bila sama.
- Nego?
- S Osmanom Vukom. Otisao je kad sam ja dosao.
- Sigurno me nesto trazio.
- Mozda te i trazio. Samo da znas.
Nije vjerovao nikome, kako bi vjerovao zenama. I upozoravao me da pripazim,
ali s te strane sam miran, hvala bogu.
Avdaga je otisao u mrak, a mene ostavio rasturena, zbog Ramiza.
Govorio je kako misli na porodicu i kucu, sad misli jos vrelije. Mrzio je sve
Avdage ovog svijeta a jos vise njihove gospodare, ponizene je pozivao u borbu
protiv njih, a mislio je na toplinu prijateljskog razgovora. I na djevojku je
mislio. Sigurno joj sada u tvrdjavskom zindanu, zatvorenih ociju, govori kako
su ga surovi ljudi vukli veceras, ne njegovi, oni su ga cekali u dzamiji, kao i
svake veceri, i kako misli na njih, i kako nisli na nju, jer su mu ostavili samo
misao.
Sad je sam, uzasno sam, i mozda se sjeca zeljenog prijatelja, mozda i mene,
mozda njegova misao oblijece oko moje glave, a ja je ne vidim, samo slutim.
Ne znam kako mu je, mozda pusto i tesko, mozda je crna praznina oko njega,
u nedogled, on je mislio na svakoga, na njega ne misli niko. On bdije,
uznemiren, ljudi spavaju.
A moze biti i da se varam. Mozda je njegovo lijepo srce zadovoljno sto je ucinio
koliko je mogao, mozda vjeruje da ljudi ne spavaju zbog njega, sjeme njegove
rijeci klija u njima, mozda je uvjeren da ce neki drugi Ramiz zauzeti njegovo
mjesto i boriti se za ljudsku srecu. Ne mogu svi ljudi biti sebicni i uplaseni.
Vidio sam ga kao sitnu svijetlu tacku u mraku ove noci, u mraku ovoga svijeta,
i cinilo mi se da mi je taj nepoznati mladic najblizi covjek na zemlji.
Uzalud je, ne mogu pomoci ni njemu ni sebi. I ma sta je ucinio, svijetla tacka
ce se pretvoriti u puhor, a moja vecerasnja tuga zbog njega postace sjetno
sjecanje.
Ali sad me u grlu guse suze zbog kobi ovoga svijeta.
Samo, neka to ostane u meni. Ne mogu uzbudjenu Tijanu uznemiravati novim
uzbudjenjem.
- Je li stogod rekao? - upitala je, misleci na Avdagu.
I ja cu misliti na njega, da ne mislim na Ramiza.
- Kaze da si opasna.
- Mozda sam pretjerala. Nije trebalo da govorim onako.
- Zasto nije trebalo? Govorila si istinu.
- Ne, ne, pretjerala sam. Nisam bas ispala pametna.
Uzalud sam je uvjeravao da je bila u pravu i da je zbunila Avdagu. I kasno mi
je palo na um koliko grijesim: da sam joj zamjerio sto se zatrcala, branila bi
svoj stav. Ali kad nije trebalo da se brani preda mnom, pocela je da se
optuzuje. Grdila je sama sebe i istovremeno zeljela da je branim, a njeno srce
ce zapamtiti da sam bio uz nju.
A onda mi je otkrila ono sto sam znao: bila je takva zbog oca, vec je pocela da
zaboravlja, na svoju sramotu, ni za grob mu ne zna, nekad je mislila da ce
umrijeti od bola i od tuge i sad jedva i pomisli na njega, a sjetila se, i opet je
zaboljelo zbog Avdage. Kazu da ga je on ubio.
- Smiri se. Ne misli vise na to. A za grob cemo raspitati. Potrazicu seljake.
- Zasto? Obicno je govorio: Kad umrem, svejedno je gdje cu biti.
- Govoricemo o tome poslije. A sad pokusaj da zaspis.
- Ne mogu. Krivo mi je sto sam onako govorila. Natovaricu ti jos vecu nevolju
na vrat.
Plakala je u mome zagrljaju, uzdisuci, mucena zlim slutnjama.
Otiruci joj suze, sto su odlivale bol, tjesio sam je lakomislenim razmisljanjem,
da slutnje ne donose nesrecu, i da zlo dolazi nenajavljeno. Ali i dobro. Nevolje
su nas stizale kad smo bili najmanje krivi, zasto nas ne bi zaobisle kad mislimo
da smo pod krivicom. A onda, vise ima nevolja nego krivica, a najmanje je
nevolja pri ljudima koji imaju najvise krivice, pa je steta sto nismo vise krivi.
Ali svijet se ne upravlja po razumu ni po posijanim uzrocima, da bi ljudi od njih
znjeli posljedice, vec po najludjim slucajnostima, a mi smo svoje zle slucajnosti
vec potrosili, ostale su nam samo dobre.
I dok sam raspetljavao svoju spletenu odbranu naseg prava na srecu, zeleci da
govorim, da ne bih mislio, ona je zaspala, duboko disuci, obrazom priljubljena
uz moja prsa, snom oslobodjena straha.
Ostali smo budni samo ja i mladic gore u tvrdjavi.
11. Necu da mislim na Ramiza
I probudio sam se misleci na njega, nepoznatog, a kao da sam znao njega
jedinog medju ljudima. Izdvojio se svojim stradanjem, kao da iskupljuje sva
nasa zla. Ne, nijedno nece iskupiti, sva ce ostati, netaknuta, a njegova zrtva
nema svrhe. Sta moze jedan covjek, sta moze i stotina? Jedan pijetao, milioni
spavaca. Zasto su ga zatvorili? Mogli su ga mirno pustiti da vice, niko se ne bi
probudio. Znao je sta ga ceka, je li zelio da strada? Je li se nadao da ce svojim
stradanjem podici ljude?
Necu da mislim na njega, nekorisno je. Otisao sam u pekaru, da uzmem hljeb.
Pekarski radnici su veseli, razgovaraju, sale se, smiju.
- Vidim, smijete se. Jeste li culi stogod lijepo?
- Nismo, zato se i smijemo.
- Sta ima novo, ljudi?
- Sve je poskupjelo, je li to novo?
- Vi bdijete nocu, a po noci se svasta desava, drijemaju, ljubavnici se kriju. Za
nas se nista ne desava.
- Zar niste nista saznali?
- Sve sto se po noci desi, po danu se sazna. Saznacemo.
Necu da mislim na Ramiza. Tijana me docekala budna.
- Zasto si ustao tako rano?
- Nije rano, lenjivice. Pekari su vec drugu pec ispraznili.
- Jesi li bolestan?
- Pobogu, zar izgledam bolestan? Zar ne smijem ustati kad mi se ustaje?
- Spavao si nemirno, cula sam kako se okreces.
Sjednem na postelju do nje. Crna kosa joj je rasuta po jastuku, oci joj vlazne
od sna, usne nabubrele kao u djeteta.
- Kako si lijepa kad se probudis!
- I nikad vise? Samo kad se probudim?
- I nikad vise. Samo kad se probudis. Hocu da te naljutim, zar ne vidis?
- Neces uspjeti.
- Onda cu reci istinu, za inat. Lijepa si uvijek, i uvijek to znam, ali necu da
kazem. Sad moram, osjecam to svakim damarom.
Necu da mislim na Ramiza.
- I sta jos osjecas?
- Hocu da te mirisem, kao cvijet. Hocu da napunim oci tvojom slikom, da nista
vise u njih ne stane.
Necu da mislim na Ramiza.
- A sad mi reci, sta ti se desilo?
- Zar ti ne smijem reci koliko te volim?
- Branis se od necega. Mislis na nesto drugo.
- Mislim kako sam srecan.
- Zasto bas jutros?
- Mislim cesto.
- Srecan, pored svega. Cega to?
Uvijek me stjera u cosak, nista od nje ne mogu sakriti. Nije vrijedilo ni da
pokusavam.
Ispricao sam o Ramizu, kako je zatvoren u tvrdjavi, to mi je sinoc rekao
Avdaga.
- Zasto si sakrio od mene?
- Da te ne uznemirim.
- Odmah sam vidjela da nesto krijes.
- Kako si vidjela?
- Nikad nisi tako njezan kao kad ti je tesko. Licis na dijete koje se skriva.
- I ne znam ga dobro, a zao mi je. Niko sad nece ni prstom maknuti.
- Ko moze ista da ucini?
- Ne moze niko. A on se mozda nada, dici ce se ljudi, trazice da ga puste.
- Ne vjerujem, i on zna da nece.
- Kako bi bilo da odem do Zafranije, da ga zamolim?
- Zasto ti? Odmah ce pitati: zasto bas ti?
- Nismo prijatelji, a kao da jesmo. Nikoga nema.
- Nista mu ne mozes pomoci, samo ces sebi odmoci.
Kaze to nerado, jer je postena, ali kaze, da me zadrzi. I kaze jos vise:
- Sta mozes, kriv je. Govorio je protiv njih.
- Badava je, nece ga pustiti.
- Ne misli vise na njega.
- Ne mislim, nema koristi.
Nema svrhe, nema smisla, nema koristi. Uplasila su nas, ne usudjujemo se da
trazimo cak ni milost ni za koga. Niko ni rijec nece reci za njega.
A sta mogu ja?
Ni ime, ni djelo, ni polozaj, ni bogatstvo, ni porodica, nista ne stoji iza mene. U
ime cega bih govorio? U ime sazaljenja? Sta moje sazaljenje znaci ikome?
I zasto? Za nepostojeci dug savjesti, za covjeka prema kome nemam obaveza,
za krivicu koju ne prastaju.
Necu da mislim na omo sto je nemoguce.
Necu da mislim na Ramiza.
Doruckovao sam, nisam znao sta jedem, Tijana me gledala kao bolesnika,
kiselim osmijehom krijuci svoju zabrinutost.
Rekao sam da idem malo u grad, da prohodam.
- Zasto ne ostanes kod kuce?
- U podne je nekakav skup u dzamiji. Zafranija je pozvao i mene.
- Zasto tebe?
- Ne znam.
- A kakav je skup?
- Zbog Ramiza. Ne znam.
- Nista ne govori, molim te, nista! Obecaj mi.
- Ma necu, sta imam da govorim. Ne bih ni isao da smijem.
- Oh, boze, kud sad i to. Vrati se odmah, cim se zavrsi. A jest, sinoc te trazio
Osman Vuk. Nije htio da kaze sta hoce.
Sasvim sam bio zaboravio na njega.
Vlazni krovovi, vlazne tarabe, vlazni sokaci, prohladan vazduh, modro nebo,
mlado sunce.
Ne znam kako, odjednom sam zaboravio sve, koracam kao kroz rosu, kroz
svjezu vodu, kroz lisnatu sumu, tijelom mi juri iskricava krv, obuzima me tiha
bezrazlozna radost, sve je u meni jasno i svijetlo, poput planinskog izvora.
Necu da mislim na Ramiza.
Koliko li je sati?
Necu da mislim, do podne.
Do podne.
Trazio sam mogucnosti izvan ovih kojima sam pritisnut. Ili se tijelo pobunilo
protiv more koju mu je nametnula misao. Tijelo je pametnije od uma, zna sve
o sebi, sve sto mu treba, sve sto mu ne treba, cak i ono sto mi ne znamo.
Tijelo je kao biljka, kao srna. Ne znam je li sreca ili nesreca sto to ne moze biti
potpuno.
A u podne, necu moci nista da izbjegnem. I cim sam se sjetio svega, opet sam
osjetio tromost udova i spletenost misli.
I opet sam covjek koji se muci i nista ne zna.
Ne mislim bas pametno i ne mucim se suvise tesko, ali dovoljno da mi jutro ne
bude vise blistavo.
Necu da mislim na Ramiza, a mislim. Ne mogu drukcije.
Pobjegao sam od njega u blazenu rajsku prazninu, ali sam samo trenutak bio
biljka, srna, zdravo tijelo. Ne bih zelio da to ostanem. Bicu radije ludi covjek,
koji misli o necemu sto ga se ne tice, sto ne moze popraviti, i sto je od njega
daleko kao nebeska zvijezda.
Nista ne mogu uciniti, ali mislim.
Toliko mogu. Mucicu se mislju o dobrom covjeku koji u tvrdjavi ceka smrt.
Mislicu i zaboraviti.
Kao i tolike druge stvari. Polako postajem smetljiste istruljelih jada, zaljenja,
stida, mrtvih zakletvi, ponizenog ponosa, i sav taj smrad nazivacu iskustvom.
Vec osjecam kako zaudara, jos osjecam, poslije ce mi biti svejedno.
Otisao sam od kuce da se nadjem s kim bilo, da cujem stogod, da
porazgovaram, da se raspitam. A nisam se nasao ni s kim, nisam cuo nista,
nisam porazgovarao ni o cemu. S kim, sta, o cemu? Niko ne zna, nikog se ne
tice, niko nece da kaze. Ili ce reci ono sto znam, da je najbolje gledati svoja
posla.
Nasao sam na svadbeno veselje u jednoj avliji Vrata su otvorena, avlija puna
mladog svijeta, udara nevidljiv saz, igra kolo, cuje se smijeh, i pjesma, i veseo
razgovor.
Niko od njih ne zna za Ramiza, ni za skup u dzamiji, ni za kakvu tesku stvar, i
prozivjece tako, ne znajuci.
Vidio sam ih u prolazu, i dugo ih nosio u mislima. Djavo vas odnio, govorio
sam. Blago vama, govorio sam.
Zasto nisam kao oni? Zasto ne vodim brigu o svome zivotu? Zasto me se tice
ono sto me se ne tice?
Mozda cu ozdraviti, mozda cu sazreti. Jednom. Ne znam kada.
Necu da mislim na Ramiza.
Sad ne mislim na Ramiza, vec na ono sto ce se o njemu govoriti. Podne je
blizu.
Usao sam u dzamiju, ne gledajuci ko sve stoji u dvoristu, i sjeo u kraj, blizu
vrata.
Kad se dzamija pocela puniti, posmatrao sam izdvojen, neprimijecen, srecom,
jer su svi gledali u one koji su ulazili posljednji, muderise, vaznije imame i
vaize, istaknute pisare, i glavnog kadiju u pratnji Dzemala Zafranije. Dzemal se
smjeskao svima, ne videci nikoga, a kadija je prosao namrsten, zagledan u
neku zamisljenu tacku pred sobom.
Mula Ibrahim je usao medju posljednjima, ne gledajuci posao prema meni, a
kad me vidio, zastao je i poceo da trazi bolje mjesto, praveci se da me ne
primjecuje.
Ima pravo, jer, zaista, sta cu ja na ovom skupu? Svi ce pomisliti da sam
samovoljno upao, ili me neko pozvao greskom.
Ovi ljudi su mozak i snaga grada, i kad bi se kojim cudom svod dzamije srusio,
grad bi ostao bez pameti i bez znacaja. Uza svu zalost koju bih zbog toga
osjecao, bio bih srecan da se ja spasem, makar i jedini, jer ne bi bilo pravo da
se nadjem na spisku s tako znacajnim ljudima.
Nije to bila pakosna vec smetena misao. Nista od jutros nisam jeo, osjecao
sam muku u stomaku, crijeva su mi burljala, ruke gorjele. Ako me potjera
napolje, pojuricu preko ljudi prema vratima da se docepam zaklonjena mjesta.
Mislice da bjezim sa skupa.
Pocele su da mi padaju na um najludje misli. Avdaga ce ustati i reci kako me
zvao da svjedocim protiv Ramiza, a ja sam odbio. Sjetice se i sijela kod hadzi-
Duhotine, pomenuce i da mi je zena hriscanka, a ako pomene sta mu je sinoc
sve izgovorila, svi ce se okrenuti da ocima probodu to cudoviste koje se zove
Ahmet Sabo.
Znao sam da je to smijesno. Sve bi sa mnom mogao svrsiti serdar Avdaga,
sam, ili Dzemal Zafranija, ili posljednji pandur, a ne bi trebalo zamuciti ovoliku
gospodu. Ali uzbudjeni mozak je kao usplahirena zivotinja koju uhvati strah i
kojoj se cini da je sve protiv nje.
Zasto su me pozvali?
Gore, u procelju, ustalo je Dzemal Zaframja, i poceo da govori. Zazmurivsi
kratkovidim ocima, a cinilo mi se da samo mene gleda, smijeseci se ljubazno a
opet odlucno, ljubazno u svoje ime, odlucno u ime kadije, rekao je da je po
naredjenju casnog i postovanog kadi-efendije, ciji su ugled, postenje i mudrost
poznati i izvan naseg grada (poklonio se kadiji, a on je slusao mirno, i nimalo
mu nije nezgodno sto ga tako stidno hvale), po naredjenju, koje mu cini cast,
zamolio je najuglednije ljude da dodju na ovaj skup, na cemu im on, u svoje
ime, zahvaljuje. Povod za ovaj skup je sitan i nevazan, ali je pravi razlog vrlo
vazan, i on ce ga, s dozvolom i po naredjenju cestitog kadije, saopstiti,
najkrace sto moze, da bi pametniji od njega mogli da kazu sta misle. U nasem
gradu je boravio neki probisvijet Ramiz, poznata nistarija, koji za sebe tvrdi da
je student Al Azhara, sto je sigurno laz, a ako je istina, to je sramota za njega
a ne za Al Azhar. Niko nema nista protiv toga sto je on bio u gradu, nasa
gostoljubivost i otvorenost poznata je svakome. Niko nije ni protiv toga sto je
on drzao predavanja, rijec je svakome slobodna, ali se taj bezvjernik i
neznalica usudio da ljudima govori najstrasnije stvari, koje castan covjek ne
moze ni ponoviti. (A onda ih je ponovio, kao da je zaboravio sta je rekao, kao
da sam za sebe misli da nije castan, sto je sigurno greska ucinjena u
govornickom zanosu, a ne iskrena misao.) Taj bjesomucnik je napadao nase
zakone, vjeru, drzavu, cak i presvijetlog cara. Pa iako je to strasno i jedva
shvatljivo, ne bi nas zbog toga pozvali. U pitanju je teza i vaznija stvar. Taj
zlikovac je sipao otrov cio mjesec dana, iz noci u noc, pred punom dzamijom. I
niko, bas niko, za punih trideset dana, nije ustao da odbije takvo bogohuljenje,
da ga omete u govoru, da ga prijavi vlastima. (Eto, nisu ga vlastima predali
ljudi kojima je govorio, vec drugi, njihovi!) I pita sad, gdje su pravi vjernici?
Gdje je bila i sta je radila vlast za toliko vrijeme? Bili smo slijepi i gluhi,
moramo to reci, uspavali smo se i pustili da najgori neprijatelj govori narodu
sto mu na usta dodje. A vlast, koja mora da zna sta sumnjivi ljudi rade,
prstom nije maknula. Mozemo li trpjeti da svaki zlocinac, samo kad mu se to
prohtije, pljuje na nase svetinje? Mozemo li ostaviti narod da ga truju mracni
covjekomrsci?
- Nece vise! - rekao je kadija mrko, prekinuvsi lijepo izvezeni Zafranijin govor,
koji se ocevidno jos nije bio zavrsio, jos je mnogo lijepih ukrasa i obrta ostalo
u govornikovom grlu, na veliku stetu nasu i njegovu, ali je on tu kadijinu grubu
neobazrivost prihvatio kao pohvalu, kao najljepsi zavrsetak i tacku svojim
rijeciina. Kao kadijin potpis ispod svega sto je rekao. Zato je blistao kao mlada
na vjencanju.
- Vi cete reci sta imate, ali ovakvog zlodjela u mome kadiluku vise nece biti, a
ni ovakve nesmotrenosti. Nadam se da cete reci sve sto mislite, bez obzira sta
ja mislim. A sad, govorite!
Kad je kadija ovako umiljato dao rijec slusaocima, nastala je kratka stanka,
sigurno da uhvate dah, ali su ubrzo dosli sebi i pozurili da se izjasne.
Odugovlacenje bi moglo liciti na oklijevanje, mozda cak i na neslaganje, a od
toga neka ih sam bog sacuva!
Prvi je ustao moj nesudjeni dobrotvor, gluhi narodni prvak, Mula Ismail. Ne
znam kako je uhvatio da je rijec o neprijatelju carstva, ali tu nije pogrijesio.
Pred nama je pitanje nepostovanja vlasti, rekao je, pitanje nepostovanja
zakona, pitanje nepostovanja vjere. A to sluti na kugu. A i mi smo neslozni, a
nesloga medju Muslimanima sluti na kugu. Cijelog ovog mjeseca zavijali su psi,
i to sluti na kugu.
Nisu ga zaustavili, niko se nije ni osmjehnuo dok je iscrpno govorio o uzrocima
i predznacima kuge, nekako se to uklapalo u razgovor o Ramizu. Onaj ko
donosi kugu, sigurno je opasan. To, doduse, ne treba dokazivati, ali je
potrebno reci.
Muderis Rahman je objasnio korijen i razloge nastanka hamzevijskog ucenja,
koje odrice svaku vlast i propovijeda nered, u kojem svako treba da se brine o
sebi. Iz mnogih podataka, godina, imena, mutnih izraza, izvukao sam za sebe
zakljucak, a bogzna je li tako, da se to ucenje pojavilo, ne znam kada i ne
znam gdje, kao posljedica siromasenja i nezadovoljstva seljaka, ciji su uslovi
zivota bili teski. Danas je to ucenje besmisleno, kao i onda kad je nastalo, i jos
besmislenije, jer svako vidi da danasnji seljaci dobro zive i da postuju carsku
vlast. Smatra da s ovim naucnim cinjenicama treba upoznati neznalice i
zabludjele, bez obzira sto ih je mali broj, kako ne bi nasjedali varalicama.
Muderis Numan je svoj govor zasnovao na tvrdnji da je pogresno svako ucenje
kojemu vjera nije temelj. Vjera je nepogresiva jer je bozji zakon, a odstupanje
od bozjeg zakona je grijeh i bogohuljenje. On odlucno zastupa slobodu
misljenja, bez toga nema napretka ni srece, ali slobodu misljenja u okviru
Kurana, jer misljenje izvan Kurana nije slobodno vec nazadno. Tesko grijesi, i
neprijatelj nam je svaki onaj ko slobodom smatra slobodu od bozijih
zapovijesti. To nije sloboda vec najgore ropstvo. A robovanje mraku i satani
smrtni je grijeh, protiv koga se mora poci u sveti rat.
Ilijaz-efendija je rekao da mu je zao i da ga je stid sto dajemo toliko slobode
onima koji je ne zasluzuju. Kao da smo pamet izgubili, kobimo sami sebe,
zazivajuci propast. Nasa je duznost da bdijemo, da sve znamo, da se
suprotstavljamo. On tu duznost vrsi u svom dzematu, bdije, zna, bori se. Mladi
ljudi su posli krivim putem, pjevaju oko dzamije dok se klanja namaz, govore
ruzne rijeci, preziru ugledne ljude, ismijavaju svetinje. On ih grdi, sramoti,
pokusava da vrati na pravi put, ali malo moze uciniti sam. Sta radi muselim,
sta rade strazari? Kao da se to njih ne tice. Nece klonuti, borice se dok je daha
u njemu, ali moli kadiju da mu pomogne, kad nece oni koji su duzni.
Himzi-efendija, naib, vidi smisao ovog skupa u neophodnom zaostravanju
borbe protiv neprijatelja. Kao sudiji, njemu su ruke vezane, ako drugi ne vrse
svoj posao. Potrebno je da stvari postanu ovako ocevidne, kao u slucaju
pomenutog Raniza, pa da se svi pokrenemo. A zar je trebalo dopustiti da dodje
do ovoga? Zar nije bolje sprijeciti nego lijeciti? Zar nije bolje mirno spavati
nego cekati da zlo preraste u gore? I nije Ramiz jedan, s njim je najlakse. Ima
na stotine mladih Ramiza, treba to otvoreno reci, koji nam bacaju klipove pod
noge i ometaju nas u naporima da izvrsimo svoj sveti zadatak, da ucvrstimo
vjeru i carstvo. I to sada, kad neprijatelji na nasim graicana motre pazljivo sta
se kod nas desava i cekaju priliku da nas napadnu. Ti ljudi su otvoreni
saveznici nasih neprijatelja, a saveznici nasih neprijatelja su takode nasi
neprijatelji, i ne treba ih stedjeti. Ne treba ih stedjeti, ni njih ni one koji ih
stede.
Tada su poceli da se nadmecu u ostrini, strogosti, napadima na nekakve
krivce, kojih je bilo sve vise. Niko nije htio da zaostane ni za pedalj, a ne
zaostati znacilo je biti strozi i tvrdji. Stenjali su, vikali, rezali, nabrajali zlocine,
zahtijevali kazne i istrebljenje, bolje da nas bude malo, ali dobrih nego mnogo
a svakakvih, bolje da je neprijatelj na drugoj strani sanca nego u vlastitim
redovima.
Sve se zazarilo od vatre i gnjeva.
Ramiz je zaboravljen, on je vec unaprijed osudjen.
A onda je ustao bjelobradi hafiz Abdulah Delalija, Sehagin najbolji prijatelj,
koga sam uvijek susretao s postovanjem, zbog blagog osmijeha i lijepe rijeci
za svakoga.
Zar ce i on pridruziti svoj glas ovom bjesomucnom zavijanju? Zar nije mogao
da, cuti? Boji li se da ce ga okriviti zbog slobodoumlja ako nista ne kaze? Je li i
cutanje sumnjivo? Ili rijecima koje ga se ne ticu, kupuje svoj mir. Jer mu nista
drugo ne treba.
Smucilo mi se.
U pocetku je govorio sto i ostali, i svi su slusali pospano. A onda je zasvirao na
svoju sviralu, i snene uctivosti je nestalo, odjednom. A meni su se noge
odsjekle od straha. Je li lud!
Rekao je da je protiv svega sto je govorio taj Ramiz, jer mrzi nered i nasilje. A
sto je mladic toliko vremena govorio svasta, krivi smo mi, svi. Kadija ima
pravo. Samo kadija ne kaze zasto smo krivi. Zato sto nam je svejedno, nista
nas se ne tice osim nas samih, suvise mislimo na svoju korist i na dobra ovoga
svijeta. Cudimo se sto nam niko nista nije rekao, sto su ga ljudi krili. A ja se
vidite, ne cudim. Zasto bi nam rekli? Kakve mi veze s narodom imamo? Malo, i
sve manje. Granica se uspostavlja izmedju nas i naroda, i preko granice
saljemo samo pandure. Ovo nije jedna drzava, mi stvaramo svoju, narod
svoju. Izmedju tih dviju drzava nema mnogo prijateljskih odnosa. I ne
krivicom naroda. Krivica je u nama, u nasoj oholosti, sebicnosti, bezobzirnosti,
u hiljadu glupih navika bez kojih ne mozemo zamisliti zivot. Jedino sebi
zadrzavamo pravo da mislimo, da ukazujemo na put kojim treba ici, da
odredjujemo krivice i kazne. A Kuran kaze: Sve rjesavajte zajedno, u
dogovoru! Mi smo iznevjerili Kuran. Iznevjerili smo i obicnu pamet, jer se ne
trudimo da dobro uradimo ono sto smo proglasili svojim pravom. Rdjavo
mislimo, jer smo izdvojeni, pokazujemo pravac put neprohodnih trnjaka a ne
put sirokih dzada, nepravedno odredjujemo kazne a jos nepravednije krivice.
Eto zasto je jedan buntovnik mogao govoriti ljudima toliko vremena a da mi to
ne znamo. Narod ga je sakrio, zar vam nije jasno? A mi sad trazimo jos vecu
strogost, zahtijevamo bezobzirniju surovost, hocemo strahom da uvedemo red.
Je li to ikome dosad uspjelo? Jeste li kadgod pomislili, po cemu ce nas narod
zapamtiti? Po strahu koji sijemo? Po bezobzirnosti kojom se branimo? Po
teskom zivotu o kojem se ne brinemo? Po praznim rijecima koje prosipamo?
Takmicili ste se ovdje ko ce tezu prijetnju izreci, ko ce crnje nasilje traziti, ko
ce strozi zakon predloziti. A niko ne pomisli na nase greske, niko ne pomenu
dublje razloge nasih nevolja, niko se ne zacudi sto ovakvih pojava nije bilo i
ranije, sto ih nije bilo vise. A zasto? Ne mislim da svi mislite tako kao sto
govorite, bilo bi strasno kad bi to bila istina. Ne vjerujem ni da to cinite iz
koristoljublja, bilo bi nedostojno zvanja koje vrsite. Je li to onda iz straha da se
ne zamjerite nekome ko je iznad vas? Ako je tako, duboko vas zalim. Ali, za
ime boga, ne sirite strah i izvan ovog kruga, ne naplacujte se za svoje
ponizenje! Kaznite krivca po pravdi i po zakonima, i najstroze ako treba, ali ne
izmisljajte krivce medju onima koji to nisu. Natjeracete ih da postanu krivci. I
ne upotrebljavajte velike rijeci i krupne razloge da biste namirili svoje sitne
racune. Odgovorniji smo pred narodom i pred istorijom nego sto i sami
mislimo. Molim kadiju i sve vas, da mi ne zamjerite sto govorim ovako
otvoreno. Suvise postujem i vas i sebe da bih cutao a mislio drukcije, ili
govorio drukcije nego sto mislim.
Kad je sjeo, nastao je tajac.
O, postena ludo, pomislio sam uzbudjeno, ne usudjujuci se da pogledam oko
sebe.
Dok je govorio, pojedinci su se ljutito dizali, uzvikivali rijeci neslaganja i
ogorcenja, ali ih je kadija umirio odlucnim pokretom ruke, i mirno saslusao
hafiz-Abdulaha do kraja. Sigurno mu nije ni svejedno ni pravo, ali se na
njegovom smrknutom licu nista nije moglo procitati.
Zasto ga je pustio da govori? Je li zaista tako sirok? Je li htio da pokaze kako
svako moze da kaze sta hoce? Ili je zelio da se nesrecni covjek iskaze
potpuno?
Jesu li i mene pozvali, misleci da cu izgovoriti ono sto se ne smije?
Sjetio sam se sijela kod hadzi-Duhotine. Zar hafiz Abdulah nije govorio isto sto
i ja? I jos gore. Strah mi je ledio kosti dok sam ga slusao u ovom
uznemirenom, uvrijedjenom mnostvu. Da nije bilo kadijinog zapovjednickog
pokreta rukom, hafiz bi prosao gore nego ja, i njegove stare kosti bismo
skupljali u vrecu.
Ne ustavsi, kadija je zavrsio razgovor, rekavsi da je, bez obzira na neka
usamljena pogresna misljenja, skup pokazao visoku svijest i opravdao njegova
ocekivanja. Razlike u misljenjima nije bilo, i ta jedinstvenost ce nas
podstaknuti na vece napore za ocuvanje i ucvrscenje svega sto nam je sveto.
Ako to ne cine oni kojima je to duznost, ucinice ljudi koji opstu korist
pretpostavljaju svojoj, i koji su spremni da brane istinu od svih neprijatelja.
Rekavsi da ce o ovom razgovoru obavijestiti valiju i sve vlasti, zahvalio nam je
i otpustio nas kuci.
Izlazeci, Mula Ibrahim mi je neprimjetno klimnuo glavom, trepnuvsi ocima, i
odmah se okrenuo. Zar mu nije opasnije da mi se sad javi, poslije ovolikih
prijetnji? Ili misli da mi je u ovom trenutku paznja potrebnija?
Razmisljao sam da li da podjem za njim, da ga upitam sta misli o ovom skupu,
ili da ga ostavim na miru, jer sto god mislio ne smije reci, a mozda se toliko
uplasio da i ne misli nista. Ali, zacudo, ohrabrio me sto mi se javio.
Odlucio sam da sacekam dok svi izadju, da se ne guram u uskim vratima sa
sirokim ljudima.
Pred dzamijom se Dzemal Zafranija oprostio s kadijom, duboko mu se
poklonivsi. Sacekao me, nasmijesen. Sigurno je zadovoljan ishodom skupa,
mada ne vjerujem da je mogao ista drugo ocekivati.
- Sta kazes o ovom razgovoru?
- Ima pametnih ljudi.
- Ima, zaista. A znas da sam se bojao da ti ne ustanes.
- Zasto bih ja ustao?
- Sigurno ti je zao Ramiza. Ti sa zadusna baba.
- Zao mi je svakoga. Iako se ne slazem s Ramizovim misljenjem.
- Drago mi je da to cujem.
- Sta ce biti s njim?
- Za ovo sto je ucinio, kazna je smrt.
- Zar se ne bi mogla traziti milost. Dvadeset-cetiri su mu godine.
- Niko mu sad ne moze pomoci, ni muselim, ni kadija, cak ni vezrir. Mogao bi
ga spasti samo jedan jedini covjek.
- Ko je to?
- Ti.
- Ja? Sta to govoris!
- Zato sam te i zvao.
Pomislio sam da tjera segu sa mnom i s Ramizom.
Vidio je to, mozda, po mome stvrdnutom licu i zacudjenim ocima, i pozurio da
mi objasni. Prijatelj sam s tim studentom. Dobro, nismo prijatelji, ali se nikome
nije povjeravao kao meni. Ne treba da se plasim, zna da smo razgovarali o
najobicnijim ljudskim stvarima, i bas je to imao u vidu kad se sjetio mene.
(Sve mu je ispricao serdar Avdaga. i to mi je cudno; cudno je da mi je
povjerovao.) Ramiz je drugima izlagao svoja uvjerenja, meni je otkrivao svoja
osjecanja. Onda sam mu ja blizi nego drugi, i mogao bih mu reci sto drugi ne
moze. Zna i to da se ne slazem s Ramizovim misljenjem. Zna, u stvari, da ja i
nemam nikakva misljenja, samo zalim sto ljudi nisu andjeli, pa bi na zemlji
vladao raj. Pa i to je dobro sto se ne slazemo, jer bi Ramiz prema
istomisljeniku bio tvrd i nepopustljiv. Jesam li primijetio da ponekad lakse
razgovaraju ljudi koji ne misle isto, ako nisu neprijatelji. Zar nas dvojica, on,
Dzemal, i ja, nismo dokaz za to? A evo sta bi trebalo da ucinim ako zelim da ga
spasem. Ramiz je ostavio prilicno traga u gradu, govori dobro, kako izgleda, ili
vjesto, sto je svejedno, obecavao je mnogo jer nije morao da izvrsi nista, bio
je ubjedljiv jer nije morao da bude obazriv, i ljudi su ga slusali kao mesiju,
trazili su da govori cesce i na vise mjesta. To nije cudno, lakse je nagovoriti
ljude na zlo i mrznju nego na dobro i ljubav. Zlo je privlacno, i blize je ljudskoj
prirodi. Za dobro i ljubav treba izrasti, treba se pomuciti. Zlo nosimo u sebi kao
izvornu strast, a moze postati pogubno ako se predstavi kao jedino dobro.
Ljudi su zapamtili njegove rijeci, i sad ce ih prepricavati, ponavljace ih kao
molitvu, suprotstavljace ih svakoj teskoci i svakoj nevolji. Njegova slava
postace veca, zato sto je u ocima naroda zrtva a ne krivac. A on ne smije
ostati mucenik, ni njegove rijeci posijano sjeme, svejedno sto ce vrijeme
opametiti vecinu zavedenih. Treba mu skinuti oreol mucenika, moramo zatrti
sjeme njegovih rijeci, da ne iznikne nijedna rdjava posljedica. Kako?
Jednostavno. Da se sam odrekne svega sto je govorio. Ja treba da ga
nagovorim. Niko drugi ne bi mogao.
Priblizio mi se toliko da me gotovo doticao usnama, kao da je saptao mome
nosu, dah sam osjacao, kiselkast, i jak istocnjacki miris. Okretalo mi se u glavi,
jedva sam sabirao misli, drzeci ih na okupu, da ne odlete bas sad, kud koja,
kao uplaseni vrapci.
Sta da kazem? Kako da se izvucem? Uvijek traze moj odgovor iznenada, ne
dajuci mi vremena da se snadjem. Znam sta treba da kazem, ali kako sebi da
ne naskodim?
Rekao sam, odlazuci odgovor, kao da zelim doci do daha:
- Ne vjerujem da ce pristati.
Zafranija nije kao ja, on ima spreman odgovor na sve:
- Tezak je strah od smrti, moj Ahmete. Neka ode u dzamiju i kaze ljudima da
je pogrijesio kad im je onako govorio, da je bio licno ogorcen i tako se svetio, a
sad je razmislio o svemu i, kao posten covjek, zali sto ih je upucivao krivim
putem. Ako to kaze, to ili slicno, pusticemo ga. Samo, nece moci ostati ovdje,
morace otici.
- U progonstvo?
- Ziv.
- A ako ne pristane?
- Ostace ovdje. Mrtav.
- Bice ubijen?
- Grijeh mu je tezak. Ili mislis da nije?
- Jest.
- Onda, pristajes li?
- Mogu li malo da razmislim?
- Zasto? Ne cinis nista rdjavo. Spasavas mu zivot.
- Nije rdjavo, ali je neobicno.
- I za njega je bolje ovako. Ne volim surovost. Zaista! To je pecinski nacin
rjesavanja sukoba medju ljudima. Ne volim ubijanje. Ne volis ni ti. A valjda ni
on.
- Ne znam, tesko mi je da se odlucim.
- Covjecnost ti je, izgleda, samo na jeziku. A pravo da ti kazem, i tebi sam htio
da pomognem.
- Meni da pomognes?
- Sam kazes da ste bili vrlo bliski. Ko bi povjerovao da ti je pricao samo o kuci i
djevojci?
- Ni ti ne vjerujes?
- Vjerujem dok mi treba.
- Javicu ti sutra.
- Bices pametam, nadam se.
O, boze nepravedni, sta ces jos navaliti na moju glavu! Nije ni najpametnija, ni
najgluplja. Toliki krivi i nekrivi prozive zivot neprestano zijevajuci. Zasto bas
mene izabra da mi nikad ne bude dosadno? I uvijek moram da rjesavam
nerjesive zadatke, kao treci brat u prici. A volio bih da mi malo bude i dosadno,
i lako, i glatko, i da mirno spavam ljetni dan do podne, i da se budan bez misli
i bez muke, i da ne mislim na sutrasnji dan sa strahom.
Branio sam se pred serdar-Avdagom, pricajuci mu dirljivu pricu o mladicevoj
kuci i djevojci, a otkrio upravo ono sto njima treba. E bas sam nasao koga cu
ganuti! Sta da radim? Ako odbijem Zafranijinu ponudu, nece me postedjeti,
sam je rekao, upetljace me u Ramizovu krivicu. Znaju da mi nije pricao o kuci i
porodici, i ucinice sve da iscijede iz mene istinu. Ako bih je rekao, bio bih
saucesnik i krivac, jer ga nisam prijavio, dokaz ce im biti moje priznanje. Ako
ne bih rekao, opet bih bio kriv, dokaz ce im biti njihovo uvjerenje.
Ali kako da mu izadjem na oci i predlozim da se odrekne svega sto je govorio?
Nije vazno sto ce odbiti, a odbice sigurno, nije najteze ni sto cu opet biti
prepusten Zafranijinoj milosti. Jest zlo, ali nije najgore.
Ne mogu, nikako ne mogu da podnesem, i u zamisljanju uvijek tu zastanem,
produzetka nema, ni izlaza: ne bih mogao da podnesem njegov uzasnuti
pogled, kad bih mu to rekao.
Sta bih mu rekao?
»Zao mi je, natjeran sam, primoran.«
Ali ako ne budemo sami, ako s nama bude strazar, ne bih to mogao reci, ne
bih smio.
»Bilo bi za tebe najbolje.«
Ali on nije zelio da njemu bude najbolje. A njegov pogled bi bilo strasniji od
svega sto bi odgovorio, postidjen, zaprepasten. Postidjen, zbog mene.
Uvrijedjen, zbog sebe.
»Zar i ti, pjesnice, koji pjevas samo za sebe, kao slavuj? - rekao bi njegov
prezrivi pogled. - Mislio sam da si covjek. Mislio sam da imas dusu. Nudis mi
zivot i sramotu. Mogao sam onda bolje unovciti svoj zivot. Oni su bolji od tebe,
nude mi smrt i cast. Nude mi da me narod zapamti po dobru. Ti mi nudis da
narod pljune kad cuje moje ime. I sta bi bilo od mene kad bih te poslusao? I ti
bi se morao uplasiti! Sve bih mogao postati, samo nista dobro. Vucibatina,
lupez, ubica, krvnik. Kad bih sebe ubio, zasto ne bih i drugoga? Kad bih pristao
da mi prebiju kicmu, zasto bih stedio tudju? Sta bi me sprijecilo? Kad ne bih
imao casti ni savjesti, sve bi mi bilo dopusteno. Ne, prihvaticu njihovu kaznu,
postenija je od tvoje ponude. A izabrao sam tu mogucnost davno, kad sam
posao ovim putem.«
Kako mogu traziti da izda svoju misao? I ja bih poslije toga mogao postati sve,
samo nista dobro.
Mislio sam da su ljudi izdijeljeni, i jesu, a eto, opet se medju njima stvaraju
neraskidive veze. Putevi su nam izukrsteni, kao rasuti konci. Zar sam mogao i
pomisliti da cu zbog nepoznatog mladica prezivjeti ovakvu muku?
Ako ga ne izdam, unisticu sebe; ako ga unistim, izdacu sebe.
Ne mogu ni jedno ni drugo, a trecega nema.
Kad mi je tesko, bjezim u samocu. Kad mi je jos teze, trazim dobre ljude.
Svratio sam u Mula Ibrahimovu radnju. Spremao se da podje na rucak,
pomocnika nije bilo iza pregrade. A opet sam saptao, iz navike, i zbog svega
sto sam cuo u dzamiji.
- Na koga je kadija mislio da nije izvrsio svoju duznost?
Bojao sam se da nece odgovoriti, ali nisam mogao da ne upitam. Odgovorio je,
ipak. Izgledao sam mozda suvise potisteno.
- Mislio je na muselima. Ne trpe se. Namjesta mu krivicu.
- Prijeti i drugima.
- Red je, toboze, poljuljan, a kriv je muselim. Usput ce mnogi platiti. Dvije
muhe jednim udarcem.
- Zasto uvijek prijete? Zar ljudi nisu dovoljno uplaseni?
- Sto je vise straha, vise je reda. Po njemu i njegovom strahu, red bi bio
savrsen. A, bogami, i po meni.
- Posavjetuj me, Mula Ibrahime, traze da razgovaram s Ramizom. Da porekne
sve sto je rekao. Pustili bi ga ako to ucini.
- Razgovaraj, svakako.
- Nece pristati. Odbice.
- Reci ces im da je odbio.
- Kako cu mu pogledati u oci?
- Lijepo. Reci mu: moje je da ti predlozim, tvoje je da odlucis. Svakako ce ga
ubiti.
- Mislis?
- Napravili su od njega strasilo. Kako da ga puste?
- Mula Ibrahime, najradije bih se vratio nad svoju rijeku.
- I tamo bi te nasli.
Svugdje ce me naci. Nema mi spasa.
Kod kuce sam zatekao Mahmuta, potrosio je sav novac, i skrusen je kao i
ranije.
Sve sam ispricao Tijani i njemu, odmah, gotovo s vrata, da se ne rasprsnem.
Odgovorili su potpuno suprotno od, onog sto sam ocekivao.
- Kako bi mogao toliko uvrijediti covjeka? - rekao je Mahmut ogorceno.
A Tijana:
- Ostace ziv, a to je najvaznije. A onda su polako zamijenili mjesta i obrnuli
misljenja.
Mahmut se ceskao po cekinjavoj bradi:
- Doduse, nije rjesenje ni smrt.
Tijana je uzbudjeno razmisljala:
- Znao je sta ga ceka, i nije se bojao. Kako mu mozes reci da ne bude ono sto
jest?
Tako smo ostali na pocetku, ni na cemu.
- Oh, boze - uzdisala je Tijana.
- Vidi ti nevolje - vajkao se Mahmut.
Ali njegova nemirna misao ne moze da ostane na vajkanju, zeli da nadje izlaz:
- Kako bi bilo da se razbolis? Pojedi sirov krompir, pa ce ti vatra skociti kao u
najvecoj groznici. A ja cu dovesti Avdagu da vidi.
U nevolji, to mi se ucinilo prihvatljivo, razboljecu se i bez sirovog krompira, od
muke, od straha, od neizlaza.
Ali, badava, ne bih mnogo dobio time. Odakle da groznica dodje bas danas? A
sacekali bi da prodje, i kad bi povjerovali. Ne mogu jesti sirov krompir godinu
dana.
Mahmut je izrazio misljenje da ce me oni ostaviti s Ramizom, pa cu mu reci:
tako i tako, brate, spasavaj, na velikoj sam ti nevolji.
Zaboravio je da je Ramiz u jos vecoj nevolji.
Tako smo dugo grickali tri posne misli, a rjesenje nismo nasli. Toliko sam
mogao uciniti i bez njih, ali mi je lakse sto nisam sam.
12. Tuga i bijes
Ni sutradan nisam nasao izlaz, a nisam ga vise ni trazio. Otupio sam od
nekorisnog razmisljanja, i mozak je mljeo uprazno.
Cekao sam da dodju po mene, da me povedu, kud me odvedu. Mozda cu na
tom putu odluciti da li cu se poniziti ili unistiti.
Kad je neko pokucao na vratima, bio sam uvjeren da je serdar Avdaga, salje
ga Dzemal Zafranija, po mene. Odredjen mi je za andjela cuvara, rastavice nas
samo smrt. Ne znam cija, ali bih volio da ne bude moja. Pa sta mogu, neka ga,
kad vec ne moze da bude drukcije.
Ali nije usao nerado ocekivani crni andjeo, vec neocekivano Osman Vuk,
Sehagin momak.
Unio je u nasu sobu svoju lijepu plavu, vjetrovima opaljenu glavu, svoj smijeh,
svoju povrsnu i sasavu narav. Ali ga pamtim i drukcijeg.
- Sta vam je? Ko da se molite nekome za dusu! - viknuo je u smijehu.
- Tako nekako.
- Ba sta onda? Zar je to razlog da objesite nos?
- Ocekivali smo jednog covjeka.
- Je li ti zao sto nije dosao?
- Nimalo. Volio bih da ga djavo odnese.
- Ko je to? Sta hoce?
- Duga prica. Jesi li do nas poslom? Bio si i sinoc, cujem.
- Jesam. Sehaga te pozdravlja i moli da dodjes do njega. Na razgovor.
Zacudio sam se: rekao je to Tijani.
- Koga to Sehaga poziva?
- Tebe, koga bi drugog! Tako je rekao: pozdravlja i moli. I jos mi je priprijetio
da nikud ne skrenem, misli, u kafanu, i da te svakako nadjem. A ja zurim i
bojim se, budala, da te opet necu naci kod kuce.
- Uvijek sam kod kuce - odgovorio sam oprezno. - A zasto kazes: budala?
- Zato sto nisam pametan. Nikad covjek nije dovoljno pametan. Ko da bi bilo
strasno i da te nisam nasao kod kuce!
Njegov zadivljeni pogled, okrenut Tijani, prilicno je jasno govorio zasto bi volio
da me nije nasao kod kuce.
Kako je u nju gledao sinoc? Sta joj je govorio samoj, kad ovako govori preda
mnom?
- Ne bi bilo strasno ni da si nas mimoisao - rekao sam ljutito.
- Zasto, prijatelju? Sta sam ti ucinio?
- Znas ti dobro sta si ucinio - umijesala se Tijana mirno. - Ne volim takve sale.
- Ama, sta vam je, ljudi, na kakve sam ja ovo cini udario! Nista zlo nisam
mislio, djece mi moje!
- Kunes se u djecu, jer ih sigurno nemas.
- A ko to zna, snaho! Ali zlo nisam mislio. Jesam svakakav, ali los nisam. Osim
kad se naljutim. A zasto na vas da se ljutim? Nemojte ni vi na mene. Eto, je li
u redu? Onda, hocemo li Sehagi?
- Sad mi se ne ide.
- Zasto? Ako si se na mene naljutio, nizasto za lijepu rijec, sta ti je Sehaga
kriv? Hajde, nasmij se, i pruzi mi ruku. Za danas mi je dosta nevolje.
- Sam je trazis.
- Ma jok, covjece bozji! Kockao sam sinoc. Dodje mi jedan trgovac, njega sam
smirio preksinoc, veli: - Stigao jutros neki Brcak, sljivar, umrla mu bogata
tetka i ostavila mu bogato nasljedstvo, te glupi sljivar potegao u Sarajevo da
to spiska. Ako ti nije gadno da opeljesis budalu, nadji ga. Nije mi gadno, velim.
Ako necu ja, hoce drugi. Te odem po Muharema Pjevu. Opasan kockar, ja sam
dijete prema njemu. Tako i tako, velim mu. Ponesi stogod para, u pocetku
cemo malo gubiti, da se sljivaru osladi, a onda, neka mu bog pomogne. Ne
vjerujem da ces mu ostaviti i za trosak do Brckog. - Moze i pjeske, veli Pjevo,
smijuci se. - Dobitak dijelimo. - Neka ti bude. I nadjemo se u Kamenom hanu.
A Brcak, jado. - Igras li cesto? - pitam ga. - Ne igram bas cesto, al ono sto
sam igrao, vidim da je sve sreca. Ako me bude pratila, kao ovih dana,
pricuvajte se. A ako i izgubim neku paru, nije greda. Bogme, neces izgubiti
neku paru, mislim ja, vec sve sto imas. A on, kao da je znao sta mislim, veli: -
Ja imam jedno sto dukata, nisam ponio vise. Koliko vi imate? Mi se
zaprepastismo. Sto dukata, citavo bogatstvo! Vidim, Pjevo nestrpljiv, gleda u
hrpu dukata, jedva govori. Hajde, veli, sta cekamo! Polako, kaze Brcak, da
porazgovaramo ko ljudi. Da vidim koliko vi imate? Mi jedva sakupismo
pedesetak dukata. Pjevo ode i pozajmi jos od handzije, a sve trci, i pocesmo
igru Pjevinim kockama. Vidim, naivan nekakav covjek, dobar ali glup, odmah
poce da gubi, al nista, samo se smije, jos nam porucuje jelo i pice. - S dobrim
ljudima nista nije steta, veli. A meni cak ko i zao, volim da uzmem paru, al
volim i da igram. A ovo ce sve svrsiti zacas. I svrsiti se zacas. Nesto se
odjednom desi, i Brcak prestade da gubi, a mi ga zamijenismo. - Sta je to? -
pita sljivar veselo. - Okrenu se sreca! I zasta se okrenula. Sto god mi bacimo,
on baci bolje. - Vidi ti cuda! - vice neprestano. I neprestano nosi. Uzalud smo
hukali u kocku, obnosili je oko glave, dugo muckali u saci. Brcak samo klima
glavom, hrabri nas: - Sve treba pokusati. I dize pare. Mene je opuhao za pola
sata, Pjevu za sat. Jos nam na kraju ostavi neku crkavicu, da imamo za pice,
veli, i pita da se opet nadjemo. A Pjevo i ja se gledamo, ne mozemo sebi da
dodjemo od cuda. Sta to bi, sta uradi od nas glupi sljivar? Pjevo grize usne,
prevrce ocima, nije mu toliko krivo sto je izgubio, vec sto ce se cuti, a ja se
pocnem smijati kao lud. - Sta ta je? Sto se smijes? - cudi se Pjevo. - Kako se
ne bih smijao! Zar ne vidis da smo ispali budale? Kakva tetka, kakvo
nasljedstvo! Ovo je pravi kockar, pobolji od nas! - Pa, ponekad se ovako
zabavim - smijesi se sljivar dobrodusno. - U redu - kazem mu. - Lijepo si nas
osamario, al daj da makar stogod usicarimo od tebe. Kako uvijek bacis ono sto
hoces? - Pravo da vam kazem, odmah sam opazio da je u kocki olovo, i da
vuce na vece brojke. Dok nisam ofercio, gubio sam. Poslije ste vi gubili. Glavno
je da nema varke. Tako nas sljivar udesi, i jos priznade da se onaj trgovac sam
ponudio da nas navede na njega. Kao divljac na lovca. Zamolili smo ga da cuti
o ovome, a i mi smo precutali svoju bruku. Zasto da samo mi ispadnemo
budale? Zato kazem: dosta mi je nevolje za danas.
- Tako ti i treba - kaze Tijana. - Zar ti nije zao da uzmes covjeku pare?
- Ja, snaho, rekoh, cini mi se, da je on uzeo meni a ne ja njemu.
- Ti drugome juce, on tebi sinoc. Pravo je.
- Pravo je, kad kazes, al mi nije drago. Onda, Ahmete, hocemo li ?
- Doci cu sutra. Mozda.
- Ne sutra, vec sad, odmah. Sehaga te ceka!
- Pa idi ako te ceka - pristala je Tijana. - Nemoj ostati dugo.
Osman je to primio na svoj nacin:
- Hvala, snaho. A on ce se vratiti brzo, nije lud da te dugo ostavlja samu.
Uzalud ga je opominjati, on ne moze bez ludosti.
Na sokaku mi je povjerljivo klimnuo glavom, i rekao da ce mi ispricati nesto,
da znam, prije nego sto se vidim sa Sehagom.
Uveo me u dzamijsko dvoriste, pa smo sjeli na perde, da se sklonimo od vjetra
sto je otkidao listove sa sljiva. Ispricao mi je cudnu pricu.
Sehaga me nije pozvao. Jest, istina, razgovarao s Mula Ibrahimom o meni, i
rekao da svakako dodjem, ali me nije danas pozvao. Osman je odredio da to
bude danas, jer niko nije rekao tacno vrijeme, pa moze biti kad god se
dogovorimo, a njemu treba, sto prije. Zato je i dosao po mene, da mu
pomognem, a da pomognem i Sehagi. Mozda i sebi, jer niko ne zna da ucini
dobro kao Sehaga. Ako ga zaboravi, pomoci ce mi on, Osman, a zna sta mi je
potrebno, i nije tesko znati, cim sam nezaposlen. A to ne valja. Kad covjek ima
onako lijepu zenu, ne smije biti sirotinja. On bi ubijao, ali bi njegova zena
imala sve sto zazeli.
O majko moja, kakva je ovo napast!
- Opet ti!
- Sta je? Kazem to usput. Ne ljuti se odmah! Da ti kazem o Sehagi! Velika je
nevolja sa Sehagom: prestao je da pije mlijeko, evo vec dva dana. To je znak
da ce poceti da pije rakiju. A kad on pocne piti, to nije kao kod drugih ljudi,
vec da bog sacuva. Da pije kod kuce, pa hajde de, ali jok! Vec ode nekud,
izgubi se, u neko selo ili u drugo mjesto, baca novac, pije, spava i opet pije,
osam dana tako, nista ne jede, samo povraca i pije, onda tri noci i tri dana
spava kao mrtvac, i vrati se kuci procijepljen, poznati ga ne mozes. Tako cini
tri puta godisnje, i nijednom vise, nikad ni kap ne uzme. I niko ga odvratiti ne
moze, ni zena, ni prijatelji, niko. A jednom ce presvisnuti od te muke i od tog
trovanja, ne zna ni kako je ostao ziv i dosad.
- Zasto pije?
- E, zasto! Moze se piti i bez razloga, ali Sehaga ima debeo razlog. Ne govori o
tome nikome. Trpi, vene u sebi, pa kad ne moze vise da izdrzi, podje u
pijanstvo, da zaboravi. Tako tri puta godisnje, u jednakim razmacima, kao
prorijedjene mjeseceve mijene. Rijetko vise, u nevrijeme, kao ovo sad.
Kao da okolisi, kao da odgadja da kaze razlog.
Upitao sam, ponovo:
- Zasto pije?
- Zbog sina. Jedinca.
- Nisam znao da ima sina.
Imao je, vise nema. Kad je Sehagin sin navrsio osamnaest godina, zamoli oca
da ga pusti u vojsku, u rat, idu neki njegovi drugovi, doduse stariji od njega,
ali se druzio samo sa starijima od sebe. Ali, nisu drugovi jedini razlog, vec
svasta uz drugove, mladost, talambasi, bajraci, govori, sveti razlozi, i djecak
samo sto nije izludio od odusevljenja. Izgledalo je da ce mu plamen suknuti iz
ociju. Sehaga pokusa da ga urazumi, nije rat bajramsko pucanje, vec blato,
prljavstina, gladovanje, surovost, krv, smrt. Ali badava, ni da cuje. Pretrpjecu,
veli, sve, pa i smrt, ako bog htjedne. Kad mogu toliki drugi, mogu i ja. A ocu
zao, sin mu je, jedinac, zbog njega je osjecao radost sto stice, zbog njega je
osjecao radost sto zivi, i nije ni krio tu ljubav, nije mogao, mladic zivio kao riba
u ribnjaku, razmazen, presit, ne znajuci sta je ruzno, ne znajuci sta je tesko, a
neko mu napunio zelenu glavu velikim rijecima, pa navalio da izgubi i ono sto
se samo jednom ima. Niko ne zali manje svoj zivot nego mlad covjek, a
poslije, sto vise stari i sto manje ima razloga da zivi, sve vise se hvata za zivot.
I poginucu, ako treba, kaze ludi mladic. A Sehaga se raspametio. I naljutio. E,
neces, veli, ludi stvore! Kad te ne mogu urazumiti, mogu ti narediti! Danas si
odusevljen, sutra ces plakati kad te napadnu vaske. Mladoj budali nije stalo do
zivota, ali je meni stalo do moga sina, makar bio i budala. I zatvori ga u kucu.
A mladic se iskrade, skoci s prozora i prikljuci se vojsci koja je odlazila. Ujutro
nadjose praznu sobu. Sehaga ko lud, htio je da bije momke, kako ga nisu
vidjeli, kako nisu culi kad je preskakao zid, jurili smo na sve strane, i od valije
je trazio da mu se sin vrati, jer je otisao bez oceva pristanka. I vratili bi ga,
valija je duzan Sehagi hiljadu dukata, a cijeni ga i bez toga. Ali mladica nigdje,
kao da je u tudju vojsku prebjegao. Pregledani su svi vojni spiskovi, njegovog
imena nije bilo. Poslije smo saznali da je bio na Baba-dagu, u Besarabiji, ali je
ime promijenio, da ga otac ne bi nasao i, vratio. Uskoro se desilo ono sto je
Sehaga predvidio, mladicu je brzo dosadio rat, ogadila mu se grubost, uzasnuo
se zbog ubijanja, te nagovori desetak vojnika, ovdasnjih, da pobjegnu iz
vojske. Lutali su, skrivali se, putovali nocu, izbjegavali vojne jedinice,
zaobilazili gradove, i tako se bjezanje pretvorilo u dugo mucenje. Kod
Smedereva trojica pobjegnu i prijave se vlastima, ne mogavsi vise podnijeti
napore i strah. Vlast pohvata i ostale bjegunce, i zatvori u tvrdjavu. I oni, svi
do jednoga, optuze Sehaginog sina da ih je nagovorio na bjekstvo iz vojske,
rekavsi da se kaju sto su to ucinili. Mladic priznade sve i primi krivicu na sebe,
moleci da njih ne kaznjavaju. Jos rece da se ne kaje nizasto, jer je rat najveca
prljavstina ljudska i najstrasniji zlocin. Osudjen je na smrt. On tada kaza svoje
pravo ime i zamoli da obavijeste njegova oca da je poginuo u borbi, kao da je
ocu jedna smrt laksa od druge. Bjegunce su isibali i vratili u rat, mladica su
strijeljali, a oca obavijestili da mu je sin pogubljen kao vojni bjegunac i izdajnik
domovine. Sehaga umalo nije svisnuo. I kao da je malo senuo. Blesavi sine,
grdio ga mrtvog, zasto li pogibe, za sto li ludu glavu izgubi! Da si se tukao za
svoje zadovoljstvo, pa te neko ubio, halal vjera i njemu i tebi. Da je zbog
zlatne jabuke iz price, da je zbog djevojke iz pjesme, da je zbog druga iz
zivota, zalio bih ali bih razumio. Ali, sta je ovo, nesrecni sine! Za djeriz, za
razbojnike, za otimacinu tudje zemlje! Pa kako je takav smrad mogao da zaludi
tvoje cisto srce? I zasto nisi, bjezao sam, kad si dosao pameti? Kako si mogao
da se pouzdas u te ljude? Mogao si se povjeriti zmiji, sakalu, kopcu, nikako
nasem covjeku. Izdace te kad mu najvise ucinis, ubice te kad mu svoj
posljednji zalogaj das. Pa dobro sto sebe unisti, sebicni sine, ali sto mene ubi!
Uzalud su ga molili da se smiri, nikog nije htio da vidi. Onda smo otisli u
Smederevo, da nadjemo grob, ali, niko nije znao gdje je, uzalud smo
raspitivali. Svejedno, rekao je Sehaga, mozda je i bolje da ga ne vracamo u
onu prokletu zemlju. Da je bogdo ni ja nikad vidio nisam! Kad se vratio, poceo
je da pije, po osam dana, do potpune besvijesti, da obamire. Kad dodje sebi,
cuti, samuje, mrzi ljude, ako progovori, grdi sve odreda, ne misli sta ce reci ni
uciniti. Na vrh glave se popeo svakome, narocito ljudima od vlasti, mrze i oni
njega, ali mu nista ne mogu. Suvise je mocan i ovdje i u Carigradu. Suvise mu
ljudi duguju, a on ne zuri da naplati, drzi ih u ruci. Bojim se za njega kad
pocne da pije, udesice da ga snadje kakva nesreca, ne bi bilo tesko, niti bi ko
znao. I eto, opet ce u pice, a jos mu nije vrijeme. I svi cemo izludjeti od straha
dok ne saznamo gdje je. A zasto sad, u nevrijeme? Sinoc se desila nesreca
Sehaginom najboljem prijatelju, jedinom u gradu, hafiz-Abdulahu Delaliji,
sacekali su ga hrsuzi kad se vracao iz dzamije, s jacije, i namrtvo prebili. Bio je
ziv kad su neki prolaznici naisli na njega, a umro je dok su ga nosili kuci.
Sehaga je jutros bio kod kadije, bio je i kod valije, oni zale i cude se, ali nista
ne znaju, i obecali su da ce traziti krivce dok ih ne privedu sudu i zasluzenoj
kazni. Privesce ih, kad ja postanem veliki vezir! Od tog praznog obecanja
Sehagi nije lakse. Ubili su mu prijatelja, dan nije mogao proci da se ne sretnu,
i sad vise nema nikoga. Vikao je pred valijom, prijetio kadiji, sad cuti, ne pije
mlijeko; sprema se na bjekstvo, da zaboravi.
Zaprepastio sam se zbog te cudne price a jos vise zbog strasne vijesti. Da li se
to vec ostvaruje najavljena strogost? Ili se produzava stara surovost?
Juce, dok je starac govorio, slucajno sam se sjetio hadzi-Duhotine, a eto, nije
slucajno. Ucinili su to isti ljudi koji su i mene kaznili za nezeljene rijeci, samo
su kod hafiz-Abdulaha pretjerali, ili njegova starost nije mogla da izdrzi koliko
moja mladost.
- Juce je govorio u dzamiji - rekao sam tiho. - Nije se slozio da se zavedu
stroge mjere.
- E, vise nece govoriti. Sad ce se slagati sa svakim.
Onda mi je objasnio zasto je dosao po mene. Cuo je kako Sehaga razgovara s
Mula Ibrahimom o meni. Ispalo je da sam vrsnjak Sehagina sina, da smo u isto
vrijeme bili u ratu, i da sam ista budala kao i on. Zeli da me poturi Sehagi, da
bi se sjetio sina, da ga zaboli ono sto je proslo, kako ne bi mislio na svjezu
prijateljevu smrt. Ni na strasno pice. A vrlo sam pogodan za ovu priliku.
Naivan, bespomocan, pravi puz golac, i najmanji trn bi me prokrvavio, bez
posla, tudja zrtva, on, doduse, zna kako sam blesavo ispao zrtva, ali Sehaga
ne zna a i svejedno mu je, moglo bi se lako desiti da se zabavi oko mene, da
mi postane zastitnik. Dobro bi to bilo i za mone i za Sehagu, ja bih iskoristio
njegovu slabost, a Sehaga bi se odusevio svojom velikodusnoscu.
Smijesno je poimisliti da i ja mogu biti lijek za neciju ranu, ali neka bude.
Osman Vuk nije glup, i sigurno zna sta radi. Mozda samo pokusava, ali vrijedi i
pokusati.
Posao sam, nadajuci se da ce Sehaga meni pomoci, a sad se, evo, Osman nada
da cu ja pomoci Sehagi.
- Pomeni rat - preporucio mi je Osman. - I koliko si godina imao. Hafiz-
Abdulaha ne pominji.
Kad sam pokucao na Sehaginim vratima, javio se i rekao da udjem, ali se nije
obradovao, cak mi se ucinilo da mu je tesko sto sam dosao u ovaj cas, kad za
njega postoji samo njegova tuga. Sjedio je na seciji, gledao me blijedo i
bezvoljno, cak i ne pokusavajuci da zaustavi misao na meni.
Rekao sam da dolazim po njegovom naredjenju, tako mi je saopstio Mula
Ibrahim, bio sam pisar kod njega, zovem se Ahmet Sabo.
- Znam - prekinuo me.
Ipak je ozivio, i ponudio mi mjesto pored sebe.
- Oprosti, zatekao si me u rdjavu raspolozenju.
- Doci cu drugi put, ako hoces.
- Zelis da pobjegnes od moga mracnog lica? Zar tako lako odustajes od onog
sto zapocnes?
- Ne volim da budem na smetnji.
- Ne volis da budes na smetnji, ne volis da te ko krivo pogleda, ne volis da ti
iko ruznu rijec kaze. Kako onda mislis zivjeti?
- Sirotinjski.
- To nije tesko postici.
- Nije ni lako. Treba se odluciti.
Pogledao me zacudjeno.
- Covjek vas smatra djecom. A iznenadi se kad vidi sta ima u vasoj glavi.
- Ova djeca su prosla kroz nat.
Pogledao je kroz prozor, u vitki jablan sto se ljuljao na vjetru. A onda se
okrenuo. Preko lica mu je presla mutna sjenka. Je li to stisnuo zube, da se
odupre nekom sjecanju?
- Pricaj nesto. Sta bilo.
- Zasto, Sehaga?
- Nizasto.
- O ratu?
- Svejedno. Ne, nije svejedno. Nemoj o ratu!
- Hoces li da pricam kako sam trazio posao?
- Pricaj.
Treba li da budem dadilja ovom pedesetogodisnjaku, da ga pricom oslobodim
straha? Ili se on tako oslobadja mene, da bi ostao sam?
Posmatrao sam njegove ruke, dugih prstiju, jakih clanaka, istaknutih zila, a
opet krhke i nesigurne. Svojim nemirom otkrile su mi njegovu uzbudjenost.
Neprestano ih je pomicao, na koljena, na prsa, na prostirku pored sebe, stalno
su nekud bjezale, stezuci se i grceci. Ili ih je sastavljao u nerazmrsiv cvor, i
snazno stezao, kao da nekoga davi, kao da sam sebi zadaje bol. Zelio sam da
mu dodirnem clanke pocrvenjele od naprezanja, da ga smirim, da ga vratim.
Mozda bi ga prijateljski dodir oslobodio unutrasnjeg grca, pomogao mu da se
opusti, da zaplace, da pusti uobruceno srce iz zapta.
Uzdrzao sam se, da ga ne bih jos vise povrijedio.
Suvise je tvrd, njegov bol je pun bijesa. Svoj bol on mrzi, ne priznaje,
odbacuje, osjeca se njime ponizen. Istjeruje ga, on ostaje.
Koliko je strasnih noci, koliko divljih borbi zapamtila ova soba, kad se rvao sa
svojim bolom kao s djavolom, i koliko zora docekao pobijedjen a nepomiren?
Mozda se nekad javljao trenutak srece: pobijedio sam ga! A bol se javljao
ponovo, izranjao kao vodeni bik iz crne rijeke sjecanja.
Mozda su to trenuci; kad se umrtvljuje, tri puta godisnje, kad otupljuje cula,
da bi ostao ziv.
Ako je vrijeme jednu smrt ucinilo laksom, nova smrt je udvostrucila bol,
ozivjevsi uspomenu na staru. Sad su ga pritisnule obadvije; izgubio je sve sto
je zelio da sacuva, i sad ga muci neizdrzljiv bol, i bijes zbog ljudske nemoci da
se suprotstavi nesreci.
Je li, jecao sinoc, kad je saznao, je li plakao, kleo, vikao, je li udarao glavom o
zid?
Jednu smrt je placao tugom i mrznjom. Hoce li i drugu?
A da se sucelio s bolom, da nije s gnjevom odbacivao susret, s prijetnjom
dizuci glavu prema nebu, s mrznjom gledajuci ljude, trazeci predah u muci
drugih, da li bi mu bilo lakse ili teze? Da je gubitak prihvatio kao neminovnost,
zaleci, jer nije ni bog ni drvo, i priklonio se pred tugom, mozda bi mu taj girob
i taj mrtvac pomogli da svoju tugu oplemeni dobrotom. Zbog uspomene na
sina. Kolikima je pomoc potrebna!
Ovako je u njemu bijes i nepomirenost. I stalna misao o odmazdi.
Ne o ratu, rekao je. Suvise ga boli.
Necu o ratu. Postedjecu ga.
Ispricao sam mu ono sto ga se ne tice i sto ga nece povrijediti. O Mula Ismailu,
koga je bog obdario divnim nedostatkom, dragocjenim za njegovo zvanje, jer
ne cuje sto mu ljudi govore, i nikad nije u sukobu sa svojom savjescu. On ne
zna sta ljude boli, sta im nedostaje, sta zele, zato je najneviniji i najsrecniji
covjek na svijetu. Ne mijenja misljenje, jer moze da govori uvijek isto. Nije
sitnicav, jer govori o nesrecama ljudskim. Ne izaziva sporenje ni zlu krv, jer se
ne moze ni potvrditi ni pobiti ono sto govori. Ne zna svoj posao, niti ikakav
drugi, ali je dobro sto je na tom mjestu, jer bi drugi radili gore.
I o defderdaru Bekir-agi Djugumu. Izdvajam ga izmedju drugih, jer je pristao
da razgovara sa mnom, i pored svog visokog polozaja. Doduse, mozda su mu
krivo rekli moje ime, ili nije znao ko sam, ili me zamijenio s nekim, jer bi to
bilo prvi put u istoriji ljudskog roda da je jedan defderdar primio ovakvu fukaru
kao sto sam ja, samo zato da bi saslusao njegove nevolje, ali to mi je
svejedno, pristao je da razgovara sa mnom, i hvala mu na tome. I pomogao bi
mi, nemam dokaza da ne bi, i volim da mislim ono sto mi je milo nego ono sto
je vjerovatno. Nesreca je samo sto sam se bas ja namjerio na takvu vjernost i
odanost kao sto je njegova, jer drugi sluzbenici obicno ne umiru zbog smrti
svojih gospodara. A mozda bi trebalo uvesti lijep obicaj, koji je svojim
primjerom ostavio Bekir-aga Djugum, da svi umiru sa svojim gospodarem, kao
indijske zene sa svojim muzem, jer nije posteno da svoju odanu sluzbu zavrse
izdajom, sluzeci drugome. Doduse, to bi moglo imati i rdjave posljedice, da se
vise niko ne prihvati vaznijeg polozaja, cime bi narod bio grdno ostecen, ali za
lijepo nacelo treba nesto i zrtvovati.
O trgovcu hadzi-Fejzi sam rekao malo. Da je dobar covjek, i da nit je pruzao
priliku, kao sto je pruza svim mladjim ljudima koji nisu gadljivi i sitnicavi, i
prihvataju paznju i bliskost hadzi-Fejzinu, sto nije mala ni nevazna stvar u
ovom hladnom i bezdusnom svijetu. Fejzo je mekan i sirok covjek, i trazi malo
a pruza mnogo, ali ja nisam imao razumijevanja ni za njegovu sirinu ni za
bliskost, sto je moja krivica a ne njegova.
A onda sam izgubio volju da se segacim, usiljavajuci se da ga uspravim
oporom salom. Primijetio sam da on jedva slusa. Naveo me da govorim, kako
bi ostao sam sa sobom.
Ucutao sam.
Nije se zacudio, nije upitao zasto sam prestao da govorim, polako se okrenuo
prema visokom jablanu u dvoristu, i lice mu se opet bolno zategnulo.
Zasto ga ne bih suocio s tugom, izravno? Pristao sam na njegovu zelju da
pricam sta bilo, kako bi on mogao da davi svoj bol, odbijajuci ga. I pogrijesio,
kao i on.
Pomenucu mu njegove mrtvace, neka se navikne da bude s njima.
- Je li hafiz Abdulah sjedio na tom mjestu?
Pogledao me iznenadjeno, kao da se cudi kako sam pogodio njegove misli. Ali
nije odgovorio. Ustao je sa secije i poceo da hoda po sobi, stezuci sake
uobrucene na krstima.
Nisam odustao.
- Sigurno je volio da gleda onaj jablan?
- Kako znas?
- Vidim po tebi. Stalno mislis na njega.
Stao je kraj prozora, okrenut ledjima. Kako znas? - rekao je. Hoce li nastaviti
razgovor o mrtvom prijatelju, sjecajuci ga se dok je bio ziv, ili zaleci zbog
njegove smrti?
Ali, Sehaga je tesko probojan, i ne predaje se lako. Odbio je suocenje, opet.
Ne okrecuci se, skrenuo je razgovor na mene. Zato me zvao, zato sam i dosao.
I zastitio se tim razlogom, da me ne pusti u svoj svijet.
- Od cega zivis?
- Ne znam ni sam. Mozda od ljubavi.
Taj razgovor mu je laksi, jer je izvan njega.
- Lijep zivot. Samo je obicno kratak.
- Je li bolji lijep a kratak, ili dug a ruzan? Gavran zivi tristo godina.
- Gavran i ne zna da je ziv.
- Mi znamo, to je nasa sudbina.
- To je nasa nesreca.
- Sreca i nesreca.
Vidim kuda se krece njegova misao. Dosao je do ruba, hoce li ga preci? Hoce li
pomenuti razlog svoga ocajanja?
Ne, ne usudjuje se.
Opet sam mu ja zaklon.
- Zasto si ono ucinio kod hadzi-Duhotine?
- Pravo da kazem, ne znam. Tek sam se vratio iz rata, bio sam zbunjen, bio
sam gorak. Ne znam.
- Je li te Mula Ibrahim zato otpustio?
- Mula Ibrahim je neduzan. Prisilili su ga.
- Mula Ibrahim je kukavica.
- Nije on za to kriv. To je kao da se rodio gluh, ili s krivim nosom.
- Da li zaista mislis tako, ili si lukav?
- Na zalost, nisam uspio da izucim lukavstvo. Nemam dara.
- Koliko ti je godina?
- U maisu cu navrsiti dvadeset i pet.
- U maisu?
- Da zasto?
- Pitam sta bilo, govorim sta bilo. Da ne cutimo.
I njegov sin je rodjen u maisu, kao i ja. Pogodilio ga je, ali ni o tome nece da
govori.
Onda je opet poceo da hoda duz velike sobe, zagledan u cilim.
Sat u drugoj sobi odbijao je nesto, vrijeme je prolazilo, a mi smo cutali, kao da
smo zaboravili jedan na drugoga.
Ne, nismo zaboravili.
On je u mislima uporedjivao mene i svoga mrtvog sina, rodjeni smo iste
godine, u istom mjesecu, bili smo u istom ratu, to nam je zajednicko, on je
mrtav a ja sam ziv, to nam nije zajednicko. I sta ce sa mnom, da mi pomogne
pa da ga podsjecam, ili da me ukloni da ga me pozljedjujem?
Ni ja nisam zaboravio njega. Bila mi je mucna ova tisina, medju dva ziva
covjeka, smetalo mi je njegovo ujednaceno kretanje od zida do zida, javila se
u meni i srdzba: zasto me zvao, da ga gledam ovako zatvorenog i odvojenog?
Zasto sam dolazio, da gubim vrijeme, da vidim kako ga ni za trenutak ne mogu
okrenuti sebi?
Treba li sad da izadjem, s prijekornom mislju da sam uzalud dolazio oholom
covjeku?
Necu, ne mogu, nikad se vise ne bih vratio ovamo, ako bih sad otisao. A
mozda mu je potrebna moja pomoc. On tone, kako mu ne pruziti ruku?
Odlucio sam da upadnem u njegovo uporno cutanje, prepadom.
- Znas li zasto su ubili hafiz-Abdulaha?
- Ne znam.
- Ja znam. Bio sam juce u dzamiji. Zastao je, kao udaren.
- Svi su napadali studenta Ramiza, on ga je branio.
To nije bila istina, ali sam namjerno rekao tako.
Naglo je sjeo, odbacivsi oklop, smanjivsi razdaljinu, izasavsi sav iza sanca,
odjednom uvucen u razgovor.
- Sta se desilo? Pricaj! Sve!
Ispiricao sam, ukratko o drugima, opsirno o hafizu, sakrivsi da je zrtvovao
mladica a branio pravdu. Nisam lagao, ali nisam dorekao istinu, da bi, mi mrtvi
starac bio saveznik kod Sehage. Juce mi se zamjerio sto je trazio kaznu za
Ramiza, znam da ljudi nisu savrseni, a razocaran sam kad se u to uvjerim, i
sad sam, ispravljao njegovu gresku, ili zabludu. A mozda nije ni greska ni
zabluda. Trazio je pravdu a ne nasilje, i svima je pred lice stavio ogledalo, da
vide svoju nakaznost, kad vec napadaju tudju. Postupio je hrahro i posteno, ne
stedeci nikoga, zato je i stradao. Nisam pogrijesio kad sam ga uzeo za
svjedoka.
- Onda su ga ubili - uzviknuo je Sehaga uzbudjeno. - Zar i njega!
Zar i njega! I sina i prijatelja. Njih dvojicu je najvise volio u zivotu, obojicu su
ubili. Nista drugo nije vidio, nista drugo nije ga se ticalo.
Htio sam da ga upozorim, nisu samo oni stradali. Ima nesreca i osim njegove.
Pun je svijet nesreca. Znam, ticu nas se samo nase, ali zar i tudje nisu nase?
- Mnoge su ubili, i mnoge ce jos ubiti - rekao sam, misleci na Ramiza.
Ali on kao da nije cuo, drzao je sastavljene pesnice na prsima, kao da
pritiskuje bolno mjesto, blijed, zgrcena lica, sav ustremljen na jedinu misao.
- O, zlikovci! - prosistao je stisnutih zuba. - Platicu vam! Naci cu krivca! Zemlju
cu prokopati, ali cu ga naci!
- I da se osvetis, hafiz-Abdulaha neces podici iz groba.
- Umro bih od sramote, ako bih zaboravio prijatelja!
- Ucini nesto korisnije. Mladog Ramiza ce ubiti.
- Ubice sve postene. Hiljadu smrti su zasluzili!
- Nisi spasao sina. Spasi njega... Nije ocekivao da cu to reci. Ni ja. Stao je i
pogledao me zaprepasteno. Bezdusno sam provalio u njegovo okrvavljeno
srce.
Stisnuo je sake, sav se zgrcio, izgledalo je da ce skociti na mene. Kako sam se
usudio da mu to kazem?
Nije posao prema meni, nesto ga je zaustavilo. Mozda misao, koja mu se nikad
nije javila, da zbog mrtvog sina pomogne nekom zivom. Zbunila ga je ta
mogucnost, mozda mu se cinila i nepravedna, u pocetku, neprihvatljiva za
njegov bijes. Ali nije mogao ni da je odbaci lako.
Je li pomislilo kako bi bilo lijepo da je neko pokusao spasti njegova sina? Je li u
magli zbunjenosti nazreo put koji bi njegovom sjecanju dao vise smisla? Je li
se u njemu pokrenula zaboravljena dobrota?
Htio sam da presudim u njegovoj nedoumici:
- Umrijece neduzan.
Jos se branio:
Je li moj sin bio kriv?
- Zato ti i govorim. Najbolje ces razumjeti. Oca nema, poginuo je u ratu, ima
samo majku. Sta ce mu ona pomoci?
- A kako cu mu ja pomoci?
- Ne znam. Moli valiju da ga puste.
- Ne smije, boje se jedan drugoga.
- Onda mu nema spasa.
- Ima majku, velis. Zasto nije mislio na nju? Djeca misle samo na sebe,
roditelji ih se ne ticu.
- Zaboga. Sehaga, zar ni mrtvom sinu ne prastas sto je mislio drukcije nego ti?
To nije izdrzao, pogodio sam ga u zivu ranu, ni sam ne znam zasto, viknuo je,
pogledavsi me krvnicki:
- Pasji sine! Sta hoces od mene!
A onda je sagnuo glavu, i poceo da lomi prste.
Stajao je tako dugo.
Onda je rekao tiho, ne gledajuci me:
- Nije trebalo da mi to kazes.
- Kazem zbog tebe. Pomiri se s njim. Mrtvog ga prihvati s tugom a ne s
bijesom. Mladi ljudi cesto cine ludosti, jer zele nemoguce. Kao tvoj sin, kao
Ramiz.
- Jesi li prijatelj s tim covjekom?
- Nisam. Jedva se poznajemo.
- Zasto se onda zauzimas za njega?
- Zato sto nece niko, zato sto je sâm, zato sto je posten.
- I tebi je potrebna pomoc, mislio sam da ces govoriti o sebi.
- Meni prijeti sirotinja, njemu smrt. Njegovo je teze.
- Lud li si, boze moj! Sve sto kod nas vrijedi, to je ludo. I moj sin, i ti, i taj
Ramiz.
- Lud je zato sto ne misli o sebi, vec o drugima. Treba li zbog toga da umre?
- Je li vlasti stalo do njega?
- Mnogo. Opeklo ih je ono sto je govorio. Odjednom se izmijenio, pakostan
izraz mu se pojavio na licu:
- Kako bi bilo da im ga otmemo? Pocrkali bi od bijesa!
Eto, taman sam mislio da sam istjerao djavola iz njega, a on sve pocinje po
starom. Bol mu je nanesen tudjom krivicom, i lijek mu je samo nevolja koju ce
on nanijeti drugome.
- Ne bi im bilo lako - slozio sam se, ugledavsi neocekivanu mogucnost za
Ramizov spas. Sehagin razlog me se me tice.
Cudno je kako se nenadno pokrenuo, izraz lica mu nije vise zloslutno mracan,
vec sabrano odlucan, tanak osmijeh oko usana otkriva zamisljenu radost
likovanja, ruke stoje mirno jedna pored druge, tijelo se ispravilo. To je drugi
Sehaga, covjek koji smislja osvetu.
To su trenuci kad sigurno zaboravlja svoj bol. Ali ova njegova pakost nece biti
samo osveta. Pomoci ce drugom covjeku.
Sad ga nista ne bi moglo zaustaviti. A da sam slucajno podstaknuo u njemu
dobrotu, ostala bi blijeda i mlitava.
Koliko je zlo zivlje i marljivije! Neka nam je bog u pomoci.
Udario je dlanom o dlan, ruke su vrsile svoj posao spremno, ne muceci se, ne
grceci se vise.
Usla je mlada djevojka.
- Zovni mi Osmana!
Osman je odmah usao, kao da je cekao pred vratima, a mozda je i cekao,
stojeci s mladom djevojkom. I njemu i njoj oci su sijale kao kandilji.
Sehaga je protrljao ozivjele ruke.
- Sjedi! Treba da spasemo jednog covjeka iz tvrdjave.
- Ima nekoliko nacina - odgovorio je Osman, ne razmisljajuci. - Ja sam za
najskuplji.
- U redu - pristao je Sehaga. To je bilo sve!
Osman Vuk me pogledao veselo, i upitao Sehagu:
- Hoces li da ti donesu mlijeko?
- Poslije.
Vrijeme je da odem, da bi oni mogli da se dogovore nasamu.
Ostao sam duze nego sto sam mislio, i mnogo duze nego sto se Tijana nadala.
Pitace me, zasto me pozvao. Nije me pozvao.
Pitace, o cemu smo razgovarali. Nismo o meni razgovarali.
Pitace, hoce li mi pomoci. Ni on ni ja nismo se toga sjetili.
Pitace, zasto sam onda toliko zadovoljan. Necu znati da objasnim zasto sam
toliko zadovoljan.
13. Otmica
Ta noc uoci Bajrama bila je burna.
Kraj posljednjeg dana posta Osman Vuk je docekao u Zajkinoj mejhani,
trijezan, miran, gotovo svecan. Mejhana nije zatvorena za druge goste, kako je
Osman obicno zahtijevao, ali su svi znali da je to njegovo slavlje, zbog
sutrasnjeg Bajrama, zbog dugog Ramazana, ni zbog cega, niko nije trazio
razlog Osmanovu ludovanju, jer bi taj razlog cesto trazili. Znao je da se veseli
kao nijedan covjek u gradu, okrecuci ga na glavu i remeteci njegovu kiselu
tisinu. Ocevi odraslih sinova i muzevi mladih zena bili su tada brizni, jer su
sinovi postajali nemirni, a mlade zene gubile san i, tuzeci se na glavobolju,
dugo u noc sjedile kraj prozora i uzdisale, sto je mnogima donijelo pravu
glavobolju od muzevljevih njeznih saka koje su, za svaki slucaj, istjerivale
ludost iz zenskih glava uvijek punih opasnih snova.
Sejmeni su se tada okupljali oko njega, i pratili ga po ulicama, strepeci sta ce
Osman izmisliti. Ali su uvijek ostajali na pristojnom odstojanju, bojeci se
njegova neljudskog bijesa.
Te veceri, vec u sumrak, cekala ga je pripremljena gozba s jelom i ohladjenim
picem. Zajko, vazan i utegnut, i njegova dva momka, u svecanim odijelima,
tiho i uzurbano su vrsili posljednje pripreme za to ludo bogosluzenje, a stari
Ciganin Ramo, najbolji svirac i pjevac koga je svijet vidio, i njegovih pet
sinova, cekali su spremni, gledajuci pobozno u Osmana i njegove drugove,
veseljake, kockare, ukoljice, ludove, pijanice, najvece sarhose u gradu.
Kad je pukao top na Tabiji, oglasivsi kraj posta, Osman se digao, omrsio se,
toboze, zalogajem hljeba i casom rakije, zazelio svima srecan Bajram, jer sutra
bogzna hoce li i znati da je Bajram, i tada je pocelo veselje.
Sejmeni i nocobdije vukli su se kao sjenke oko mejhane, ali su cijelu noc
slusali pjesmu, svirku, smijeh, viku, u noc niko nije izasao.
Sve mi je to ispricao Mahmut Neretljak, koji je cijelu noc pio s Osmanom, i
njegovim drustvom, odspavao ujutro sat-dva, i odmah izletio iz kuce, zut kao
limun, ali srecan i blazen, kao da su mu svi zivotni snovi ostvareni. Veselio se s
Osmanom Vukom! I svakome je to pricao.
Ne bi nikad stigao do Osmana i Zajkine mejhane, to je za njega daleko koliko i
pasin konak, slucaj ga je doveo do te neocekivane srece. Osman Vuk je bio
dosao da mene pozove na to bajramsko slavlje, ali su mi Tijanine zloslutno
skupljene obrve ubile svaku volju za veseljem. Nikad nisam bio, ne moram ni
sad, tjesio sam se, kad mi nista drugo nije ostalo.
Mahmut je slusao, kao u zanosu, i sigurno mislio da sam jado koji ne zna sta je
pravo musko veselje, niti cu ikad saznati, kad odbijam poziv koji bi svako
prihvatio, ako je pravi covjek. Ja, eto, nisam pravi covjek, i predlozio sam
Osmanu da povede sa sobom moga priljatelja Mahmuta, on to voli, a i za
drustvo je bolji od mene.
Mahmut me pogledao zahvalno, Osmana s nadom, uzbudjen kao djevojka kad
se nada da ce je isprositi, a kad je Osman pristao, nesto mu je zaklokotalo u
grlu, gotovo se zagusio zbog te pocasti, ali se brzo pribrao i dostojanstveno
zahvalio na pozivu.
Zacudio sam se, posteno da kazem, sto ga je Osman pozvao, ali mi to nije bila
najveca briga. Izasao sam s njim, da ga upitam, zar nece pokusati da spase
Ramiza, veceras bi bas bilo zgodno, svi se vesele, a on se samo nasmijao: - I
ja se veselim.
Ostao sam zbunjen, a Osman je otisao smijuci se.
Mahmut mi je sutradan pricao da je pijanka bila nevidjena: dzaba, za pice
treba da se nadju pravi ljudi. Sile su, nema sta, narocito Osman, ali je dobro
sto su i njega, Mahmuta, pozvali. Pokazao im je kako se pije, polako, dugim
gutljajima, s jezika a ne iz grla, ne naiskap, to je prosto, i ne moze se dugo
izdrzati. Doduse, poslije je i on pio naiskap, i srkao iz tanjira, kao corbu, ali to
je bilo pred zoru, kad su pamet izgubili, svi osim Osmana. Mahmut ih je naucio
i kako sviraci treba da sviraju, tiho, gospodski, da se cuje samo do kucnih
vrata, da ulazi u srce, da te davi u grlu a ne znas zasto. Osman Vuk mu je
priznao znanje, rekao da mu je veselje ljepse zbog Mahmuta, i sve ga grlio,
grlio, kao brata, kao pravog prijatelja. A i taj Osman Vuk, nije vuk, vec arslan,
on sve moze sto iko moze a ne moze svako sto on moze. Sve mu je novo, sve
muzevno, sve veselo, i ono sto zna i ono sto kaze. Vilice je razvalio smijuci se i
cudeci, i da je juce umro, ne bi znao da i takvih ljudi ima na svijetu. On je
najvedriji, najzanimljiviji, najbolji, najpametniji, najhrabriji covjek koga je ikad
vidio. A sta sve u njemu lezi, tesko je i vjerovati. Svirao je na sarkiju a Ramo
je pjevao, onda je on pjevao a Ramo svirao, onda je igrao neku cerkesku igru,
Mahmut nikad nista ljepse nije vidio, pa neku rumunsku igru, sa Zajkom. Oko
ponoci dosli nekakvi grmalji, pa hoce da pokvare veselje, traze da Ramo njima
svira, naredjuju da se prekine igra, a Osman njima, tako i tako, sjedite i pijte,
ne kvarite nam veselje, ne smetajte nam, ni mi vama ne smetamo. Oni,
bezobrazni, ni opepeliti, davno su, vele, tutora sahranili, a ako mu se ne
svidja, eno mu vrata, slobodna mu dzada, i sve tako, da se pobljujes, a
bogami, i prijete, vidim, svasta se moze desiti. Ali se s Osmanom nista ruzno
ne moze desiti. On ti ustade, pa polako, ama korak nece da pruzi, ni rukom
brze da mahne, jok, vec kao da ima vremena za sve, pridje jednom grmalju, a
grmalj golem, jedva je na vrata usao, udari ga po desnom, udari po lijevom
obrazu, onako izamaske, grmalj samo klece, Osman pridje drugom, isaketa i
njega, a kako ga koji put udari, a njemu glava poleti, i odletjela bi da nije
vezana za vrat, pa se vrati na drugu stranu, pola metra se odvoji, pa se opet
nekako namjesti, saka mu teska kao topuz, pa grmalj ne zna ni gdje je ni sta
se s njim desava. Onda jednome naredi da otvori vrata, a obojici da se gube i
da nikad vise u zivotu ne zavire ovamo, i bogami, uvukose vratove, poslusase
ga, kao djeca hodzu, i klisnuse u mrak. A on se vrati u drustvo. - Gdje smo
stali? - veli, kao da nista nije bilo. Tada Muharem Pjevo, odusevljen, poruci
pjesmu, i htjede da plati, Osman samo izdrelji, oci, strah te u njih pogledati
kad planu, srce ti se skupi ko oskorusa, a samo tren poslije, sunce iz njih
zasija, pa veli Pjevi: - Veceras ne turaj ruku u dzep. A koliko je platio Zajki,
koliko sviracima, koliko momcima, to samo on zna, svrsio je to nasamu,
gospodski, ali je para pogolema, vidjelo se po tome kako ga gledaju, kako se
ponizno smijese, kako se klanjaju, svi bi ostali; na nogama tri dana i tri noci,
da je on htio. Ali kad cu kako mujezin uci sabah, dize se i veli: - Srecan vam
Bajram, braco. I hvala sto ste mi ucinili cast. I trijezan, kao da nije proveo noc
u picu, oprostio se sa Zajkom, a svirace zamoli da ga ne prate dugo ulicom,
Bajram je, praznik, ljudi vec idu na molitvu, ne treba da im smetaju. Pratili su
ih svirkom do mosta, na mostu su odsvirali jos jednu pjesmu, ljudi su zastajali,
iduci u dzamiju, a on se klanjao, s rukom na prsima, i cestitao im Bajram.
Onda se poljubio sa svima iz drustva, i s Mahmutom, u oba obraza, i otisao
kuci. Mahmut je bio suvise uzbudjen da bi dugo spavao, dva velika djuguma
prosuo na glavu, da dodje sebi od rakije i od velike srece, i dugo poslije toga
pricao o Osmanu i o toj nezaboravnoj noci.
Nije mi to mnogo licilo na Osmana Vuka, nikad (nisam vidio kako se veseli, ali
ova uzdrzanost i odmjerenost sasvim je neobicna, nimalo njegova. Ili je
Mahmut nesto pogrijesio, ili ja nista ne znam o Osmanu Vuku.
Poslije mi se ponesto objasnilo kad sam cuo sta se te noci dogodilo u tvrdjavi.
Te iste noci, uoci Bajrama, neko je oteo Ramiza iz tvrdjave, i nekud ga sklonio.
Iza jacije nepoznati ljudi na konjima dosli su pred tvrdjavsku kapiju, snazno
udarili zvekirom i naredili strazaru da pozove dizdara, nose vazno naredjenje
od valije. Kad je dizdar dosao na kapiju, pokazali su mu pismo, i on je dvojicu
pustio u tvrdjavu, drugi su ostali pred zakljucanim vratima.
Sta se nakon toga desavalo, niko nije tacno znao, i moglo se samo nagadjati,
kao sto su nagadjali i oni kojima se sve desavalo. Dvojica neznanaca savladali
su dizdara u njegovoj kuli, udarili su ga nadzakom po glavi i krvavog ostavili
na podu. Kljucara su savladali u njegovoj sobi kod ulaza u lagum. Onda su
obojica dosla do strazara na kapiji, kao da izlaze, on im je otvorio, i tada, kad
se okrenuo, nadzak je pogodio i njega. On se prvi i osvijestio, mozda zato sto
je najmladji, ili sto mu je glava najtvrdja, ili sto su ga najlakse udarili, zatvorio
otvorenu kapiju, digao uzbunu, izbudio pospale strazare, a onda su nasli
kljucara koji je dosao sebi, ali je jedva znao sta se desilo, i dizdara koji je
najgore prosao. Cijelu noc nije dolazio sebi, trljali su ga, polivali vodom, i sve
uzalud, onda su mu stavili rakiju pod nos a nekoliko kapi kanuli u usta, i dizdar
se probudio, ali nije mogao ustati. Na glavi mu je bila velika cvoruga, u
stomaku muka, u tijelu slabost, u glavi nejasno sjecanje.
Ramiz je nestao iz tvrdjave.
Taj Bajram su ljudi zapamtili po tom dogadjaju.
Pricalo se, svuda, kao o cudu, o junastvu, o smaku svijeta, prema tome ko je
govorilo. Pronijela se vijest da je to ucinio Becir Toska sa svojim hajducima,
drugi su tvrdili da je to djelo dervisa hamzevija, treci su se samo cudili, jer je
Ramiz bio prvi zatvorenik koji je otet iz tvrdjave. Jednima je to bio razlog da
misle kako su ljudi postali gori, drugima da su hrabriji. A mozda je tacno i
jedno i drugo.
Vlast se uzbunila. Velika je bruka sto su razbojnici mogli uci u tvrdjavu, ali jos
veca sto su o Ramizovu zlocinu obavijestili ne samo valiju vec i Portu. Kako ce
sad javiti da ga nema? Kakva je to tvrdjava, kakvi strazari, kakva uprava koja
ih drzi?
Ispitivali su dizdara i tvrdjavsku posadu, ali ljudi nisu znali nista vise od onog
sto su odmah rekli, i sto je znao cio svijet. Dizdar, jedva govoreci zbog bolova
u glavi, rekao je da je pismo zaista bilo od valije, s pecatom. Nije ga, doduse,
docitao, jer su ga zlilkovci udarili po glavi cim je poceo da cita. Sjeca se samo
naslova: Cestitom dizdaru, i nista vise, a bolje bi bilo da se ni toga nije sjecao,
jer su mu pokazali pisimo, koje su razbojnici bezobrazno ostavili u njegovoj
sobi, i upitali ga kako je mogao pomisliti da je valijino, kad bi i slijepac mogao
vidjeti da je pecat krivotvoren, i ne bas narocito vjesto, na sto je dizdar
odgovorio da i on sada vidi, ali onda nije vidio, zato sto nije sumnjao, a i zbog
slaba svjetla.
Svijet je znao i to da je vlast pitala dizdara zasto je nepoznate ljude pustio u
tvrdjavu, zasto ih nije ostavio pred kapijom, a pismo (u kojem se zahtijeva da
im preda Ramiza) procitao u sobi. Odgovorio je da su bili obuceni kao sejmeni,
sto su potvrdili i ostali, i da su mu rekli kako imaju da mu daju usmena
uputstva, a najvise ga je prevarilo sto su naredili da se kapija zakljuca dok oni
budu u tvrdjavi i kako da pomisli na kakvo zlo, kad su njih samo dvojica, a u
tvrdjavi deset naoruzanih strazara, osim njega. A jos ce najprije biti da ga je
prevarila nepojmljiva drskost tih ljudi. Najprije ce biti da je tebe prevarila tvoja
glupost, rekli su mu ljubazno.
I tako, niko tacno nije znao sta se desilo. Ni ja, iako znam kako je pocelo. Ali,
dalje od toga, sve mi je tamno.
Upitao sam Sehagu, kad sam mu cestitao Bajram, gdje je sklonjen Ramiz.
Pogledao me ostro, kao neprijatelja, i prezrivo, kao budalu.
- Odakle bih ja znao? Zasto mene pitas!
Vidio sam koliko sam zaista glup, i koliko sam im nedorastao.
A ne bih Sehagu ni pitao da me Osman Vuk nije zaobilazio kao da sam sugav, i
kao da me nikad u zivotu nije sreo, ili je cuo o meni samo najgore.
Sve sam domisljao sam. Dobro, Sehaga je dao pare, a Osman je platio ljude,
ko zna kakve, stare ratnike, hrabre a siromasne, ili hajduke iz sume, ili
razbojnike, ili zlikovce koji se niceg ne boje kad treba da dodju do novca. Onda
je priredio veselje u Zajkinoj mejhani, s velikim drustvom, sa sviracima, s
Mahmutom koji ce sve pricati, sa sejmenima koji su cijelu noc nailazili i castili
se, s pasvandzijama, s pijanicama, s nocnim sovama, i ostao je od sumraka do
zore. Svi to mogu potvrditi, i oprati ga svake sumnje, ako bi nekome palo na
um da posumnja u njega.
Ali, koga je potplatio u tvrdjavi? Strazara? Ali strazar nije vazan, i mogao je
bas te noci ne biti na kapiji, a i da je bio, nikoga ne bi smio pustiti bez
dizdarove dozvole. Ne, nije on, a udarac po glavi dobio je besplatno.
Onda je dizdar? Njegova mala plata i dosadna sluzba, jer nikad ne smije
napustiti tvrdjavu, sigurno su dozlogrdili starom ratniku, i mogao je pristati na
sve, ako bi mu pristojna nagrada omogucila da se rijesi tvrdjave, u kojoj je
zivio kao i zatvorenici. A mogao je i da se ozeni, da okusa ono sto su svi ljudi
cinili, a sto on nije mogao. Nije morao znati ljude koji ce doci, i sigurno je
govorio iskreno da su mu bili nepoznati i da ih nikad nije vidio. Dogovarajuci se
s Osmanom, vjerovatno je zelio da otmica bude ubjedljiva, i prisitao je, ne,
zahtijevao je da ga otmicari udare, ne bas prejako, malo, koliko da se moze
opravdati. Ali, zasto su ga udarili onako krvnicki? Da li im ruka ne zna za malo,
ili su zeljeli da dokaz bude sto ubjedljiviji, ili su naplatili ko zna kakav dug, tek,
dizdar je jedva glavu izvukao, i da je znao kako je teska zlikovacka ruka,
mozda ne bi pristao na ovaj posao. A mozda i bi, jer sta je jedan jaci udarac i
nesto teza glavobolja prema sreci koju je tako platio! Ovoliko koliko je
vjerovatno dobio od Osmana, ne vjerujem da je zaradio cijelog zivota, a bilo
mu je krajnje vrijeme da shvati kako se ne moze mnogo zaraditi posteno.
Doduse, kad je ustao, a lezao je nedelju dana, glava ga je boljela kad god bi se
naoblacilo, i kad je bilo vlazno. I kad bi poceo stogod da misli. Ali ga vise nije
boljela glava zbog drugih stvari, koje su ipak vaznije od glavobolje. A
razmisljanja se lako odrekao, zato sto mu zaista nije potrebno, i zato sto se
sjetio kako je cijelog zivota mislio uzalud. Poslije nekoliko mjeseci dao je
ostavku, kad mu je umro stric i ostavio mu neko nasljedstvo, kako je tvrdio,
mada se svako cudio sto je njegov stric krio da ima ista. Ali, ko se moze zakleti
da zna sve o ljudima? Kupio je malo imanje kod Kozje cuprije, ozenio se
mladom udovicom bez djece, i obradjujuci posnu zemlju a naslanjajuci se na
plodnu zenu, stekao malo imetka a mnogo djece. I stavljajuci isjecen sirov
krompir na celo, kad bi ga zaboljela glava, da ga podsjeti da onu srecnu noc,
zahvaljivao bogu sto se sudbina jednom u zivotu i njega blagonaklono sjetila,
da mu plati za toliku postenu sluzbu zemlji i caru.
Tijana je u dvoristu cula o Ramizovom bjekstvu, a ja sam joj ispricao sve sto
sam znao. Prvo joj je palo na um da se zabrine:
- Da tebe ne upletu?
- Ko da me uplete? Sta sam ja kriv? I kako da me upletu? Ne znam ni kako se
desilo.
- Jesi li siguran da ti ne moze biti nista?
- Siguran sam. Igru igraju veci od nas.
- Veci igraju, manji placaju.
- Ovaj put nisi u pravu.
- Daj boze. Samo ti nikome ne pricaj to sto znas.
- Nisam lud.
Onda se sjetila Osmana Vuka i pocela da se divi:
- Izgleda kao hajduk. Samo je on to mogao uciniti.
Pobunio sam se, zelio sam da ga sklonim s puta:
- Dopao ti se taj hajduk. Samo zato sto je rekao da si lijepa.
- Hajde, ne luduj.
- On to kaze svakoj zeni.
- Bas me briga!
- A otmicu nije on izvrsio. Cijelu noc je pio.
- Mozda je izasao, pa se opet vratio.
- Nije se ni maknuo iz mejhane, sve do zore.
- Ko je onda?
- Ne znam.
Nije izveo Ramiza iz tvrdjave, ali je sve ucinjeno po njegovoj zamisli. Nisam
htio da joj to kazem, uvrijedilo me njeno odusevljenje. Ali je istina. On radi
ono sto hoce, uzima od zivota sto mu se svidja, pametan je da smisli sve sto
mu treba, a povrsan da bi mislio o razlozima i posljedicama. Da su otmicari
slucajno stradali, njemu bi bilo svejedno. On misli samo na sebe. Zivot je za
njega radost, uzivanje, pustolovina. On je vjetar, podnevno sunce, proljetna
kisa, on cini svoje, on zivi, kao priroda, drugi uzmu od njega sto mogu, sto on
dopusti, ne obazire se ni na koga, i ide svojim putem koji ne vodi nikud. On ne
sanja, vec budan, i zedan svega, ide kroz zivot, ne zeli vec uzima, ne brani se
vec napada.
Ali zasto je ovo ucinio?
Sve je smislio, zaklonio se, zastitio, stotinu ociju naveo na sebe te noci, a sve
se desavalo kako je on htio. Nikome ni na pamet nece pasti, nije ni poznavao
Ramiza, zasto bi se izlozio opasnosti?
A poduhvat je zaista opasan. Ako bi otmicari bili uhvaceni, sigurno bi ga otkrili,
a onda mu ni Sehaga ne bi pomogao.
Zasto je pristao? Sam nema nista od toga, mladic ga se ne tice, a ne vjerujem
da bi se zrtvovao i za koga. On slusa samo svoju misao, i slijedi samo svoju
zelju. Mozda se upustio iz prkosa, zbog nemirna duha, da ucini nesto neobicno
i opasno, da bi uzivao u zbunjenosti tragalaca, smijuci im se i navodeci ih na
pogresan trag. Ni na kakav trag! U mrak. Jer traga nije bilo, kao da je duh
prosao.
Znao sam ponesto o junacima, kukavicama, lopovima, siledzijama, sanjarima,
otmicarima, plasljivim cinovnicima, sujetnim pisarima, ali o ovom gradskom
hajduku nisam znao nista. Sve sto sam o njemu mislio, ostajalo je nedovoljno i
sakato, i uvijek se moglo pobiti drugom mislju.
Tog prvog bajramskog jutra probudio sam se dockan, nocu sam se dugo
prevrtao bez sna, slusajuci kako pekarski radnici, pjevaju, sigurno pijani, i
kako vjetar duva s Trebevica. Nisam mogao da spavam zbog Ramiza i zbog
Osmana. Bio sam uvjeren da se salio, da me varao, kad je rekao da ce se te
noci veseliti. Pocece da pije, i ostavice drustvo, da svrsi posao koji mu je dao
Sehaga. I opet ce se vratiti, i svi ce potvrditi da nikud nije izlazio. Tako je
mislila i Tijana, poslije.
Odredjivao sam vrijeme kad ce Osman doci pred tvrdjavsku kapiju i,
zamisljajuci stotinu prepreka, pomicao ga dublje u noc. Sad ce! Ali su se tada
na ulici javili neciji glasovi, necija pjesma, prisilivsi me da odgodim pocetak. U
ponoc sam cuo ezan s Begove dzamije, ucio je Salih Tabakovic, u nevrijeme, ni
za koga, cudno, kao da jauce, vice u tamnu noc svoj strah i izgubljenost.
Zavijao je kao pas, zbog nekog uzasa koji je samo on znao, a cinio je to
desetak puta godisnje, kao sto je Sehaga pio, podsjecao je ljude na nesrece,
na prazninu zivljenja, na smrt. Taj prestravljeni krik, i vjetar sto je jecao, u
naletima, izdvajali su ovu noc izmedju drugih, i ovaj cas izmedju ostalih. Sad
je vrijeme, ponoc, vjetar, tama, puste ulice, strah nad gradom. Da li ce Osman
udariti halkom na teskoj kapiji? Pretrnuo sam od tog zamisljenog zvuka,
jedinog od covjeka u tom trenutku noci. Je li strazaru javljeno za njegov
dolazak, ili ga mora savladala?
Od toga casa u mom polubudnom mozgu pocinjalo je da se splice zamrseno
klupko opasnosti, strke, krikova, uzbuna, junastva, ali su iz te guzve, koju se
nisam usudio da rasplicem, Osman i Ramiz, nekako izlazili, odlazeci u noc,
jureci na konju, lebdeci na oblaku, gubeci se u tami.
Pa sam se opet vracao na pocetak. Strazar je viknuo na uzbunu, prije nego sto
je Osman uspio da ista ucini, u tvrdjavi su se upalila svjetla, u gradu je
usamljeni covjek vikao svoj strah u mracno nebo, a ja sam tonuo u san,
odnoseci sa sobom s ovog svijeta, srecan, samo sjenku dvojice hrabrih
konjanika.
Kad sam se probudio, sjetio sam se da Osman sinoc nije nista ucinio za
Ramiza, prece mu je bilo veselje.
A onda sam saznao da je otmica izvrsena!
Samo sto sam doruckovao, dosao je Mahmut. Nista nije znao o Ramizu ni o
bjekstvu iz tvrdjave, niti ga se mnogo ticalo, kad smo mu rekli. Bilo je vaznijih
stvari o kojima vrijedi misliti. O veselju u Zajkinoj mejhani, prije svega. Je li
Osman izlazio? Ne, nikud nije izlazio. Kud bi izlazio?
Zbunio me, sasvim. Strahovao san za Osmana cijelu noc, a on je cijelu noc
presjedio u mejhani. Steta sto Tijana nije to cula, ali je bas tada izasla da primi
dvije korpe djakonija koje su donijeli Sehagini momci. Korpe je vratila, zdjele
ostavila.
- Poslao Sehaga - rekla je zbunjeno, mozda zbog neocekivane paznje.
Mahmut je klimao glavom, s priznanjem, ali ga se i to malo ticalo.
- Sigurno se Osman sjetio - rekao je, i nastavio da prica, i opet o Osmanu
Vuku, kakav je covjek, kakav prijatelj, nekoliko puta je ponovio kako mu je
drago sto se upoznao s Mahmutom, kako su se poljubili u oba ohraza, u oba!
Ucinilo mi se da je, pricajuci i ponavljajuci ono sto je vec rekao, postajao sve
cudniji, sve tuzniji. Pogled mu je zamisljen, glas tih.
- Jesi li umoran? - upitao sam, ga. - Ili si nesto tuzan?
- Tuzan? Sta govoris? Zasto bih bio tuzan!
- Covjek moze da bude tuzan poslije velikog veselja.
- Moze, znam. Ali nisam.
Cak se i nasmijao, da pokaze kako je veseo, i odmah, bez prelaza, samo sto je
predahnuo, rekao da je jutros isao da cestita Bajram Osmanu, ali ga momci
nisu pustili.
- Kazite Osmanu da je dosao Mahmut Neretljak - naredio im je.
Jedan momak je otisao, i uskoro se vratio.
- Nema Osmana - veli.
- Kako nema? Eno, glas mu cujem.
- Nema, nije kod kuce.
- Vi ste bezobrazni, vi ste takvi i takvi - izgrdio ih je razljucen. - I da znate, sve
cu reci Osmanu. Neka zna kakve momke ima, cak ni prijatelje njegove ne
postuju!
Uzalud, nisu ga pustili. Cak su ga gledali podsmjesljivo, lupezi!
Hodao je ispred kapije, hodao ulicom, cekao da vidi Osmana, ukocio se od
hladnoce, ali nije docekao.
Ljudi su ulazili na cestitanje, momci su ih sacekivali, s rukom na prsima, cuo je
Osmanov glas negdje iz kuce, ali nije mogao da ga vidi.
Pokusao je jos jednom. Otjerali su ga.
Vratio se, ojadjen zbog drskih momaka.
Zao mu je, Osman ce misliti da je neuctiv, da je zaboravio prijatelja, ali sta
moze, nije kriv, objasnice mu, izvinice se, valjda se nece naljutiti.
Eto, nisam se prevario, zaista je tuzan.
Ne vidi da ga je Osman otjerao! Nije htio da vidi.
Zar ce cijelog zivota ostati dijete, i ceznuti da ga prihvate ljudi do kojih ne
moze da dopre? Mi mu nismo dovoljni, svojom sirotinjom neprestano ga
podsjecamo na njegovu. Blistavi Osman, vladar zivota, do juce mu je mogao
biti samo san. Sinoc su postali prijatelji. Sta se to jutros desilo? Uvjeravao je
sebe, provjeravao sjecanje, sve je zaista bilo, nista nije izmislio, nije mu se
ucinilo, Osman ga je grlio, nazivao prijateljem, u oba obraza poljubio. A jutros
ga momci nisu pustili da prijatelju cestita Bajram, i mnogo su se ogrijesili o
njega, iz zavisti, iz zlobe, iz neprijateljstva koje sluzincad osjeca prema
svakome.
Samo Osman nije kriv!
A svakome ko nije zaludjen, to bi prvo palo na um, i poslao bi ga do djavola,
ako ima malo ponosa. Ali Mahmut je zaludjen prividom i svojom zeljom da
stvarno bude ono sto mu je drago. A nije mu potreban ponos, vec prijateljstvo.
I kud bas da naleti na Osmana koji ocarava ljude, i koristi se njima, odbacujuci
ih kad mu vise nisu potrebni!
Osman je hladna pecinska stijena, Mahmut prebijeno mace, zeljno topline.
Jedan ne pamti, drugi ne zaboravlja. Jednome je svejedno, drugi krvari.
Sta da mu kazem? Ludo, dodji sebi! Ili: jadnice, zaboravi!
Smijesan je i zalostan, i ne znam da li da ga zalim ili psujem.
- Samo da se Osman ne naljuti - rekao je zabrinuto.
Otisao je toboz veseo, ali me nije prevario. Pece ga daleka sumnja, makar je i
odbijao.
Hoce li dugo tugovati, ili ce uskoro zaboraviti? Zivot mu je duga niska
prevarenih ocekivanja, valjda se navikao na razocarenja.
- Nisam mu sinoc ucinio uslugu - rekao sam Tijani kad je Mahmut izasao.
- Lud je, i umrijece lud - odsjekla je ljutito. - Treba li sad da placem sto ga je
Osman istjerao? Eno mu zene kod kuce, sto ne sjedi s njom!
Na tri coska je danas, cetvrtom ni traga!
Najbolje je da svoju ljutinu odusi sama, bez mene, pomislio sam, zato sam
rekao da idem do Sehage, da mu cestitam Bajram. Racunao sam, ne govoreci
to, da cu tako uciniti ono sto je red, a izbjeci cu da se na mene neduznog sruci
oluja. Jer, vidim, munje sijevaju.
- Hoce li momci, i pred tobom zatvoriti vrata? - upitala je zubato.
- Sehaga me pozvao, nezgodno je da ne odem. A ako me i ne puste, necu
tugovati kao Mahmut.
- E bas crkoste za njima! Kako vas nije stid!
Nisam htio da pitam ko su to oni. Mozda hajduci, kao Osman, mozda bogatasi,
kao Sehaga. Ako misli tako, onda je to uvreda. A mozda su oni svi koji su
izvan ove sobe, sve sto nije ona. Ako tako misli, onda je to ljubav.
Primio sam ovo sto mi je povoljnije, poljubio je u obraz, da pokazem kako
njene rijeci nisam shvatio kao uvredu, i izasao bez zurbe.
Kod Sehage je bilo mnogo svijeta, kuca je puna i ziva kao han. Na kucnim
vratima sam sreo Osmana, ispracao je Zafraniju. Napravio se da me ne vidi, ili
mu je svejedno sto me vidi.
Sehagu sam sreo u hodniku, upravo je ispratio kadiju. Zar njemu svi dolaze na
noge? Ne vole ga, ali dolaze. Ni on njih ne voli, ali srdacno zahvaljuje na
posjeti i poziva da opet dodju, bice mu drago.
Znam kako mu je drago!
Sjetilo sam se i nasmijao u sebi, s uzivanjem: kad bi znali da se sinocnja
otmica desila po Sehaginom naredjenju, da li bi se ovako ljubazno smjeskali,
skrivajuci sta misle i sta stvarno zele jedan drugome?
Prisao sam, kad je ostao sam, cestitao mu, poljubivsi ga u ruku. Mislio sam da
cemo se poljubiti u obraz, kao jednaki, svejedno sto nismo, ali sam po
ukocenom drzanju osjetio da ne zeli prisnost sa mnom. Mozda zato sto je
medju nama vazna tajna, i drukciji odnos nego medju ostalim ljudima. Ili
primam privid za stvarnost, kao Mahmut.
Ne, nase je ipak drugo. (Uzalud, covjek je nepopravljiv, i najcesce laze sam
sebi, i ne znajuci to.)
Upitao sam, ne zeleci da me odvoji, sta je s Ramizom, gdje je sklonjen?
Odgovorio je bez osmijeha:
- Odakle bih ja znao! Zasto mene pitas?
- A koga da pitam?
- Nikog.
Pa se osmjehnuo, naknadno, i uveo me u jednu sobu, medju mladji svijet.
Mladji i nevazniji. Moje se uvijek zna, a znace se i kad ostarim, kao Mahmut.
Srecom, svejedno mi je.
A imao sam i precih briga: mislio sam na Sehagin odgovor. Zastidio sam se i
naljutio, zastidio zbog sebe i svog glupog pitanja, naljutio i na sebe i na njega.
Mozda ima pravo, ne treba pitati, narocito u ovom casu, stotinu usiju moze da
cuje, ali je to mogao reci drukcije, manje oporo, manje uvredljivo. Zar nam
uvijek moraju pokazati da su visi od nas?
Sjedio sam namracen i srdit, i slusao razgovor koji sam jedva razumijevao.
Sta cu ja ovdje? Zasto nisam cestitao praznik i odmah se vratio? Nagovorio
sam Sehagu da spase Ramiza, zar mi to nije dovoljno? Ucinio sam vise nego
sto sam mogao i u snu zamisliti, sta hocu jos? Da pricamo o dobrom covjeku,
da se divimo sami sebi kako smo ucinili dobro djelo, da likujemo nad
bezobzirnim ljudima? Zaista, smijesno.
Ovo je drugi svijet, dalek i nerazumljiv. Ucinili su, i gotovo! Ucinili su, i sta
treba o tome pricati? Mi prosti ljudi volimo da sladimo i prezivamo ono sto
dozivimo. Oni djeluju i zaboravljaju. Priznajem, njihovo je mudro, moje glupo.
Ja sam ponosan i odusevljen zbog hrabrog djela, oni su izvrsili hrabro djelo, i
cute. Mi ne ucinimo mnogo ni malih a kamoli velikih djela, zato ih i ne pustamo
lako iz usta i iz srca. A bogzna koliko oni imaju svakakvih djela i svakakvih
tajni. Sve je kod njih tajna, kod nas tajni nema. Mozda se po tome veliki svijet
i razlikuje od nas. Nista znacajno se ne moze uciniti javno. Javno se laze, javno
se govore velike rijeci, javno se pokazuje spoljini izgled, javno se vrsi nasilje.
Vazne stvari, dobre ili rdjave, cine se tajno, one se pripemaju dok mi slabasni
spavamo a kad se probudimo, cudimo se: odakle to najednom!
Kad sam se umorio tim naivnim mudrovanjem, sveteci se i njima i sebi, poceo
sam da slusam razgovor mladih cinovnika.
Govorili su o sinocnoj otmici, segaceci se. Ni tvrdjava vise nije tvrdjava, rekao
je jedan. Nekad je bila sigurnija nego grob, sad je han na raskrscu. Svratis,
kao taj Ramiz, malo posjedis, odspavas ako hoces, odmoris se, pa izadjes kad
ti dosadi. Razlika je samo u tome sto se u hanu sve placa, u tvrdjavi je sve
besplatno, i steta sto je tvrdjava visoko, na brijegu, pa se tesko popeti, a bas
bi bilo lijepo svratiti kad se umoris od poslova.
Drugi je rekao da je tvrdjava postala nepotrebna, vazniji krivci mogu izaci kad
god hoce, a nevaznije ne treba ni zatvarati. Zar ne bi bilo korisnije da se
pretvori u magazu, za krompir i za zito? Prostora ima mnogo, a sve je suho,
nista ne bi istrunulo.
Treci se pitao: ko je mogao izvrsiti otmicu? Ne vjeruje da je Ramizova majka,
stara je, ne bi mogla onako dobro jahati, ne bi se mogla lako prerusiti u
stasitog sejmena, ne bi mogla onako snazno udariti dizdara po glavi. Nije to
ucinila ni, sirotinja koja ga je slusala u dzamiji, jer se sirotija ne sluzi
lukavstvom, suvise je glupa za to, vec otvorenom silom. Nisu ni bogatasi, koji
bi za novac mogli iznajmiti tudju hrabrost jer svoje nemaju, a nisu zato sto
nikakvu korist od toga ne bi izvukli, i to otklanja svaku sumnju od njih. Ako bi
neko pomislio da je umijesan neko ko zna kako se krivotvori pecat, kako se
pise pismo dizdarima, kako se naredjuje, u ime koga se naredjuje, opet bi
pogrijesio, jer je Ramiz najgore govorio protiv ljudi koji to sve znaju. Zasto bi
onda ucinili nesto protiv sebe? I tako, kad se zrelo razmisli, kad se sve uzme u
obzir, otmicu nije izvrsio niko. A ako je izvrsilo nesto, on o tome ne moze nista
reci, jer se u nadnaravne sile ne razumije.
Bili su to pametni mladi ljudi, ali mi nisu izgledali suvise posteni. Ne tice ih se
mnogo Ramizovo bjekstvo, ali nisu na Ramizovoj strani. Nisu ni na strani
svojih pretpostavljenih. Ismijavali su njihovu nesposobnost, u ime svoje
sposobnosti, kojoj se ne dopusta da dodje do izrazaja. Da oni imaju pravu
vlast, Ramiz ne bi izasao iz tvrdjave. Nije to receno, ali se podrazumijeva. Ovi
mladi starci, koji ce svojoj gladnoj zelji za prestizom dodati sve sto nauce od
starijih, osigurace nam lijepu buducnost. Sadasnja vlast nam dopusta da
placemo, ovi nece dopusititi ni to, pa cemo zivjeti vedrije. Sadasnji nam
dozvoljavaju da budemo nezadovoljini, u sebi, cutke, ovi ce i to zabraniti, pa
cemo zivjeti srecnije, jer je nezadovoljstvo najveca nesreca.
Sjetio sam se sijela kod hadzi-Duhotme, opet, ko zna vec koji put, i izasao iz
sobe. Da ne bih rekao stogod sto ne treba. Sadasnji tuku, ovi ce kastrirati.
Pored Osmana sam prosao, ne pogledavsi ga.
- Sta je to, ne vidis me? - upitao je, smijuci se.
- Ni ti mene nisi vidio.
- Ne budi dijete! Nisam htio da te vidim, zbog Zafranije. Veliko je njuskalo.
- Znam.
- A vodili smo i zanimljiv razgovor. Znas li sta sam ga upitao? Kako im se
mogla desiti ona bruka u tvrdjavi? I kud da dignu toliku dreku oko Ramiza? A
on me samo pogleda, proguta pljuvacku, i ocuta.
- A sto nisi pustio Mahmuta u kucu?
- Kakvog Mahmuta?
- Bio je s tobom sinoc u Zajkinoj mejhani.
- Ah, onaj! Pa sta cu s njim u ovoj tarapani, ako boga znas! Vidis koliki je
svijet. Ko sve nije bio! I kadija, i muselim, i muftija, i defterdar. Sve sam ih
stavio da sjede zajedno. A znam, mrze se i grizu kao bijesne kucke. Bas da
vidim sta ce biti, kazem sam sebi. A oni sjede na seciji, jedan uz drugog, kiselo
se smjeskaju, ponesto cak i govore, da ljudi ne vide sta je medju njima, a
svako zna sta je medju njima! Muselim ne izdrza dugo, dize se, lijepo se,
doduse, oprosti, i klisinu prvi. Kadija ostade duze, pa ode i on, zelen. Dzaba,
ne mogu ti reci koliko sam se nauzivao!
Uziva i u tome, kaze, sto svi moraju doci Sehagi na noge, iako znaju da ih
Sehaga ne trpi. A dolaze zato sto ga se boje. Znaju da je juce bio kod valije,
znaju da ce i danas ici, na bajramsko cestitanje, a ko zna sta se uz cestitanje
moze jos reci. Umiru od straha da im ne naskodi, pa mu se ljubazno
smjeskaju, iako ih stomak zaboli kad ga vide. Boje se Sehage zbog valije. Valiji
ne treba mnogo da bi ih uzeo na zub jer, kako se oni medju sobom mrze, tako
svi mrze valiju. I valija njih. Da nije tako, jao si ga nama! Da su slozni, pojeli
bi nas, ni koscicu nam ne bi ostavili. Spasava nas njihova medjusobna mrznja,
bog je blagoslovio! Tako je uvijek, i svugdje, pa ostali ljudi nekako izvuku zivu
glavu, jer njihova visi o koncu. Sehaga moze mnogo, moze toliko da ih sigurno
groznica trese kad na to pomisle. Je li Sehaga prijatelj valijin? Ma jok, nema
prijateljstva medju mocnima. Obojica tvrde da su prijatelji, tako im treba, ali
nisu. Prijatelj je drugo, on ne zna sta je, ali nije ovo. Valija je duznik Sehagin.
Veliki je rasipnik, a dosao bez para, i Sehaga mu se nasao pri ruci, ponudio mu
novac, da ne oskudijeva. I nije oskudijevao, za kratko vrijeme je uzeo sto kesa
dukata! U sto je potrosio? Prvo, trosi mnogo jer je lako dobio, a drugo, nije ni
potrosio, odnijece tamo odakle je i dosao. Dolaze s lakim tovarom, vracaju se
otezali, s citavim karavanom. Cudo je kako niko na polozaju ne ocuva
postenje. Ili se boje guzve i promjene, a valja zivjeti i kad te smijene, ili je
polozaj takav, pa je tesko ne uzeti, dok te ne smijene. Poslije su i posteni. O
vracanju duga ne govore ni valija ni Sehaga, valija zato sto mu se ne vraca,
Sehaga zato sto mu se ne isplati, jer je s tim dugom valija manji nego sto jest,
Sehaga veci nego sto jest. Bez duga bi valija bio jak kao grad, ali laksi za sto
kesa dukata, a to je citavo bogatstvo, pa radije ostaje s manje dostojanstva a
s vise novca. Po tome se vidi kako je novac koristan, jer ako je vlast nevolja,
pohlepa je cini snosljivijom. Kako se Sehaga ne boji da bi mu bas taj dug
mogao doci glave, jer bi se valija tako oslobodio preteske obaveze? E, to je
ono, sto se ne bi oslobodio! Sehaga je pametan, i zna u kakvom kolu igra:
lijepo je uzeo potvrdu od valije, potvrdjenu svim pecatima, i na sudu ovjerenu,
da ce valija isplatiti sav dug u korist vakufa koji bi nosio Sehagino ime, za
pomoc medresi i knjiznici, ako se Sehagi stogod desi, svejedno kojim nacinom
i razlogom. Obojica tacno znaju sta to znaci, pa valija zeli dug zivot Sehagi
koliko i sebi, i ucinice sve da ga zakloni od svih opasnosti. Tako su pozajmljeni
dukati postali cudotvorna hamajlija koja ga cuva od zle kobi.
- A stite li ti dukati i tebe?
- Stite, jos kako.
- Onda niste bas veliki junaci.
- Pa ko je rekao da smo junaci? I kome je danas do junastva?
Upitao sam i njega sto i Sehagu: gdje je Ramiz?
Nasmijao se:
- Nije vise u tvrdjavi.
- E, mnogo si mi rekao.
- Vise ti i ne treba.
Izasao sam s mucnim okusom Osmanove price o mrznji. Kakav je zivot tih
ljudi, kakvo prezanje bez predaha, izracunavanje svakog koraka i svake rijeci,
naporno razmisljanje o mogucim potezima protivnika, kakva muka, kakva
danguba! Kako malo vremena i mogucnosti za obicnu ljudsku misao i
osjecanje, za brigu i o cemu izvan sebe i svoje ugrozenosti. Vidimo ih u snazi,
u sili, u moci, a ne znamo za njihovu tjeskobu, za strah od svega, od sebe, od
drugog, od veceg, od manjeg, od pametnijeg, od pakosnijeg, od vjestijeg, od
tajne, od sjene, od mraka, od svjetla, od krivog koraka, od iskrene rijeci, od
svega, svega, svega!
Zar je onda cudo sto su zli!
Da li bih se i ja upleo u te djavolje kucine da sam kojim cudom posao njihovim
putem? Sigurno! A ne bih ni znao kakva me nevolja snasla, jer ni oni ne znaju
da se moze zivjeti drukcije.
A moze! Bez hljeba ponekad, ali bez mrznje, bez stalne strepnje, bez straha.
Ja sebi mogu da dopustim luksuz lude misli, bezrazlozne radosti, jakog
osjecanja, neodgovorne rijeci. Uvijek imam vremena za sebe obicnog. I
pripremam se, dugo, istina, za ljudski zivot u miru.
Njima je stalno u mislima onaj drugi, koga ne vole i koji njih mrzi, i onaj
moguci, poznati i nepoznati, koji im sprema zamku. I stalno su u ratu, spasce
ih muka samo smrt.
A meni je u mislima zena koju volim (zasto je bila ljuta?), i u srcu djetinja
radost zbog prvog snijega. Gledam odusevljeno, kao da nikad nisam vidio,
kako pada u gustim pahuljama, bjelinom pokrivajuci grad.
Beznacajne misli, beznacajna osjecanja, a koliko sam od njih bogatiji! I javile
su se zato, izgleda, da me svojom bezazlenoscu odvoje od njihova mraka.
Ulicom je isao Mahmut, polako, sljapkajuci razgazenim cipelama po mokrim
krpicama snijega.
- Kuda si posao?
- Nikud. Hodam. Vidis, snijeg.
- Goviorio sam s Osmanom o tebi. Kaze da mu je zao. Toliko je svijeta u kuci,
da ne zna gdje mu je glava.
Obradovao se zalosnik, opet!
- Kako bi bilo da sada odem?
- Nemoj, velika je guzva. I ja sam ga vidio samo u prolazu. Uspio sam da ga
upitam samo to sto ti kazem.
- Onda, sutra?
- Najbolje sutra.
Moj Mahmute, i sutra ces biti onaj, ni sutra te momci nece pustiti u kucu. Ali
ces makar zivjeti u nadi do sutra. Iako ti to nista ne treba. Nismo mi za njih, i
sto se mene tice, hvala bogu!
I ponovo sam potrazio svoju radosnu misao, koju je Mahmut prekinuo.
Prvi snijeg, tiha prica, ludo djetinjstvo, paucinasta sreca, san o lijepom.
Izvescu Tijanu, dugo cemo hodati ulicama koje ce snijeg zatrpavati, pricacu joj
o djetinjstvu, ne, govoricu joj koliko je volim i koliko se radujem zivotu.
Hodacemo, bez razloga, radovacemo se, bez razloga, smijacemo se, bez
razloga, s jedinim jedinim razlogom, sto smo zivi i sto se volimo. A kud ces
veci razlog!
Upravo se vratila odnekud sa Sehaginim posudama u rukama.
- Gdje si bila?
- Podijelila sam komsijskoj djeci sve sto ti je Sehaga poslao.
- Dobro si ucinila.
- Sigurno da sam dobro ucinila. Milostinja mi ne treba.
Danas je njen dan gnjeva, izgleda. Zar je nije proslo od jutros?
- To nije milostinja - rekao sam mirno. - Takav je obicaj.
- Mrzim obicaje koji me ponizavaju.
- Sta ti je danas?
Nije joj nista, rekla je ledeno, ali sta je meni? Uvijek je sama, rijec ni s kim
nema da progovori, (sve vec znam napamet!), a i ona je ljudski stvor, ne moze
vjecito razgovarati sa ova cetiri zida. I ne zna sta je toliko bogu skrivila da je
toliko kaznjava, ni sta je meni ucinila da sam takav prema njoj. Odrekla se
svega sto je bila, zaboravila rodbinu, zaturila sve na sto je navikla, pogubila
prijatelje i poznanike, a sve zbog mene. Ja se nisam odrekao nicega svoga. Ja
izlazim, imam svoje drustvo, svoje brige, koje nisu njene, jer ih krijem, nema
me po cio dan, bogzna kuda lunjam i sta radim, sve svoje znam i drzim,
Bajram nisam zaboravio, ona ce svoje pozaboravljati i ostace pusta, kao
strnjika. U srijedu joj je bila slava, Nikolj-dan, dvadeset godina je s porodicom
bila zajedno toga dana, a u srijedu je presjedila sama, isplakala se sama, i ne
zbog kucne slave, vec zbog svoje sudbine. Zasto nije rekla? Zar mora sve da
kaze? Zar ne mogu sam da vidim? Ja se brinem o Mahmutu, o Ramizu, o
Sehagi, a o njoj ne vodim racuna. Ona vidi na meni svaku promjenu, svaku
sjenku kad predje preko mog lica, ja na njoj i u njoj ne vidim nista. Navikao
sam se na njenu paznju, vise je i ne primjecujem, ali i ona je kriva, razmazila
me, skriva od mene nevolje, nestasicu, cak i svoje neraspolozenje, samo da ne
osjetim nikakvu tezinu. Pa bar da to vidim, ne bi zalila. Drugi muzevi igraju
oko svojih zena, ugadjaju im, maze ih. Ona to ne trazi, kaze samo kako je kod
drugih. A sta ja njoj cinim? Jesam li je gdjegod izveo? Nisam, nigdje. Jesam li
je iznenadio icim lijepim za ove dvije godine? Nisam, nicim. Kao da je
sluskinja, a ne zena. Muskarci su grubi i sebicni, pazljivi samo u pocetku, dok
se ne naviknu, a kad zena poruzni, kao sto je ona poruznjela, onda bjeze od
kuce. Ona to zna, niko ne treba da joj kaze, vidi po svemu, ne volim je vise, i
ne bi se cudila kad bi cula da imam ljubavnicu. Ali to ona nece trpjeti, kao
druge zene, otici ce, nista nema i nikoga nema, a otici ce, kud bilo, bice
sluzavka, ali ponizenje nece trpjeti.
Tako me izgrdila i za ono sto sam kriv i sto je zamislila da sam kriv, optuzila
me za grijehe svih muskaraca, i zivih i mrtvih, okrivila me zbog poroka djedova
i pradjedova, i zbog opste muske pokvarenosti, koju ne treba dokazivati.
U pocetku mi je bilo smijesno, pa krivo, pa sam se naljutio, i na kraju nisam
znao sta govorim, kao i ona.
Cekaj, vidi kako pada snijeg, govorio sam. Pa: sta ti je, zaboga! A onda: zar
sam zasluzio da me toliko vrijedjas!
Ljutito sam je podsjetio da sam joj sve posteno rekao kad smo se prvi put
sreli, i ko sam i kakav sam, nista sakrio nisam, znala je da je ceka sirotinja, i
sad mogu samo da je zalim sto se nije udala za trgovca ili zanatliju, bila bi
ugledna i postovana zena. (Iz mene je govorila srdzba a ne razlog ni pamet, pa
sam lupao kao ludi Mujo u bubanj.) Ja joj ne mogu pruziti m bogatstvo ni
ugled, pruzam joj samo ljubav. Ali to njoj nije dovoljno. Briga nju za moju
ljubav, mogu se tom ljubavlju zakititi kao peruskom. I sta hoce od mene? Kud
da je izvodim? Da je vodam po Bascarsiji, da je mladici gledaju? A za krsnu
slavu, kako mogu znati, kad ni svoje ne znam, ni za Bajram ne bih znao da me
Sehaga nije pozvao. Kaze da me razmazila; vidim kako me razmazila, grdi me
kao da sam ne znam sta ucinio. Ja sam nju razmazio, pustio sam joj na volju
toliko da uskoro necu smjeti ni iz kuce iskoraciti, treba jos samo da mi stavi
lanac na noge.
Poslije me bilo stid sto sam svasta govorio, a jos vise sto sam vikao, ali sta
mogu, ludost je jaca od covjeka.
I dok su iz mene varnice iskakale, zbog nepravde, zbog moje dobrote koju mi
ne priznaje, zbog ljubavi koju ne cijeni, dok sam pjenio, zaleci sebe, grdeci
nju, u sobu je usao Mahmut Neretljak.
Zastao je za trenutak, trepnuo zakrvavljenim neispavanim ocima, a onda
klimnuo glavom, kao da se izvinjava: samo vi nastavite! I brzo izasao iz sobe.
Ta njegova smijesna zbunjenost, i nespretan pokret rukom, da ne prekidamo
zbog njega, presjekli su moju ljutinu, oduzeli joj zamah i ostrinu. Nestala je
odjednom, istopila se, uvenula, a ostala je nelagodnost. Mahmut se spleo,
iznenadjen sto se i mi svadjamo, a onda je htio da popravi, hrabreci nas da
nastavimo sto smo zapoceli, a sto svi cine.
Zaprepastio se i pomirio u jednom casu, mozda razocaran sto smo i mi takvi,
mozda zadovoljan sto ni mi nismo drukciji. A mozda je pozalio Tijanu, jer je
nasao upravo kad sam ja praskao a ona plakala, i tako sam ja u njegovim
ocima ispao nasilnik, a ona zrtva.
Sta me se tice, uostalom!
Znam, kriv sam, prenagljeno sam buknuo, zar nisam mogao da precutim, da
se nasmijem da je salom prekinem, da je pozovem na snijeg? A nisam mogao
da se uzdrzim, pogodjen nepravednim prigovorima. Naljutila se na nekog
drugog, i naplatila se na meni. To nije posteno. A mozda je stvarno
nezadovoljna ovim zivotom. Onda me ne voli.
- Izgleda da me vise ne volis - rekao sam prijekorno.
Ali moj prijekor nije zestok, zbog nje. Sjedila je na sanduku, sklupcana, s
bradom na koljenima, potpuno odsutna. Vise bih volio da je bijesna.
- Kamo srece da te ne volim - sapnula je u pod.
- Pa sta ti je onda?
- Tuzna sam. Ne mogu ti reci koliko sam tuzna.
- Zbog cega?
Slegnula je ramenima, jedva se pokrenuvsi, zaista tuzna, zaista nesrecna.
Nista joj se nije desilo, rekla bi mi, sigurno. Kako onda moze biti tuzna nizasto,
zbog sjecanja, mozda, zbog proslosti, zbog nesigurnog trena, zbog neke misli
bez krila? Razumijem tugu zbog onog sto jest i sto moze biti. Ali, eto, nismo
svi isti, i moracu se, izgleda, navikavati na tugu bez razloga, s razlogom koji se
ne vidi, zbog misli koja luta svojim unutrasnjim prostorima, zamorena
svejedno cime, tuzna svejedno zbog cega.
Zao mi je, ne mogu da je gledam tako izgubljenu.
Sjeo sam do nje i zagrlio je, njezno, da je ne uznemirim jos vise. Osjecao sam
je utisanu, duboko nesrecnu. Sta se to s njom desilo? Zasto sam bio tako
grub?
- Jesi li vidjela? Snijeg pada.
Nije odgovorila, nije se okrenula da pogleda. Nesto je u njoj jace i vaznije.
- Mislio sam da prosetamo ulicana. Sve je bijelo.
I na to je ocutala. Dobro, pricekacu da nam tijela postanu bliza, Udaljili smo se
dok smo vikali.
Onda je nesto rekla. Nisam razumio, glas joj je suvise tih.
- Sta to sapces?
- Izgleda da sam trudna.
- Trudna? Stvarno?
Klimnula je glavom.
- Hvala bogu! Dacu ti mustuluk za tu vijest!
- Bojim se.
Glas joj je nesiguran, jedva cujan. Ali sad sve cujem, pogadjam.
- Cega se bojis?
- Ne znam. Svega.
Zasto bi se bojala, rekao sam. To je zbog trudnoce, sve zene se boje. (Nisam
znao da li se zene boje, govorio sam sta bilo, da je umirim.) Kad je prvi put
nosila, zivot nam je bio tezak, pun uzbudjenja. Njena osjetljivost to nije mogla
podnijeti. Sad je drukcije, zivimo mirnije, nije najbolje ali nije ni lose. Moze biti
samo bolje, nikako losije. I ja sam kriv za ono prije, ali me proslo, necu vise
ponoviti ludost, kunem se. Nekad mi se cinilo da je neposteno cutati. Sad
cutim, i ne mislim da sam neposten. Zbog nje. Ona mi je vaznija od svega,
vaznija mi je cak i od postenja, sva mi je briga i sva sreca. Ponio sam se
ruzno, i grubo, ali zasto mi nije rekla ranije? Zasto je krila kad zna koliko cu se
obradovati?
Htio sam da je umirim, i nisam joj rekao svu istinu. I ja sam se bojao njene
trudnoce i njenog straha. Sta ce joj donijeti taj drugi crvic, rastuci? Hoce li je
darovati bolom i mukama! Hoce li je hraniti sumnjama i crnim slutnjama?
Zato je i uznemirena, zbog tajne zacinjanja tog novog bica u njoj, zbog brige
za njega i za sebe, zbog straha da se ne ponovi ono sto je jednom vec bilo,
samo sad mozda teze nego prvi put. Ko zna koliko se mucila misleci o onome
sto se ne moze domisliti, jer je skriveno i nepoznato, sama, i osjecajuci se
zaista usamljena. Prigovorila mi je, mozda i ne znajuci pravi uzrok, optuzujuci
mene za svoje muke. S pravom, na zalost, jer bi ih moja njeznost, da nisam
bio slijep, bar umanjila, ako ne i odstranila.
Ona je mislila na trudnocu, ja na Ranmza, a vikali smo, izbacujuci nakupljenu
gorcinu. Ona nije kriva, sav grijeh je na meni.
Ali svejedno, sad je lijepo, kad je sve proslo, malo se stidim, mnogo je volim,
oprostili smo jedno drugome teske rijeci, jer su smijesne, ugodno osjecamo
toplinu tijela koja postaju sve bliza, zbog njene tajne i moga lakog kajanja,
vrelina pekarske peci je samo nasa, pored prozora praminja snijeg, da nam
bude ljepse, nismo vise tuzni ni nesrecni kao maloprije, iako je na njenom licu
ostala tanana sjenka zabrinutosti.
14. Moc ljubavi
Pun dobre volje poslije tog objasnjenja, koje sam poceo salom, nastavio
srdzbom a zavrsio stidom, trudio sam se da Tijanu ne ostavljam samu.
Potrebna joj je moja pomoc.
Trudna zena je drugo bice, samo sebi nepoznato, bice koje pocinje da sluti
skrivene tajne. Sve sto je bilo potisnuto, budi se, izlazi iz zatvorenih skrovista
duse, namece se, zahtijeva da bude uzeto u obzir. I djeluje, nesaznato a jako.
Ona ne vlada mnostvom novih nepoznatih osjecanja, ne potiskuju ih vise ni
stid ni volja. Njena ljubomora je strah od ruznoce, njena naglost je potreba da
se oslobodi unutrasnjeg pritiska, njena uznemirenost je znak uzburkanosti u
njoj. Krv joj sad drukcije kola, zlijezde drukcije luce, organi se drukcije
ponasaju, mozak se drukcije grci. A sve biva bez njenog uticaja. Prepustena je
djelovanju jacem od svoga htijenja, i ne moze ga ni zaustaviti ni skrenuti.
Zbog tajne u njoj, i svijet joj je tajna, a nesigurnost radja misao o smrti. - Ako
umrem - govorila je, kao da kaze: ako nazebem.
- Ako umrem, kako ces ostati sam?
- Ako umrem, hoces li misliti na mene?
- Ako umrem, hoces li se ozeniti? Ozenio bi se, sigurno. Bol za zenom je kao
udarac u lakat, bol je zestok ali kratak. Svi se zene.
- Ostavi se takvih razgovora, molim te - pokusavao sam da je umirim.
- Hoces li se ozeniti ako umrem?
- Necu se ozeniti - odgovarao sam, primoran, iako mi je smijesno.
- Zar si toliko nesrecan sa mnom da se vise ne bi zenio?
- Umro bih od tuge, toliko te volim.
- Ne, opekao si se jednom, ne bi i drugi put. A mozda i bi, ne bi ni mnogo
proslo od moje smrti.
- A da li bi se ti udala ako ja umrem? - okretao sam na salu.
- Molim te, ne sali se time! (Lice joj je samrtno ozbiljno.)
- Zasto? Ista je mogucnost i za tebe i za mene. Ali, pusti to. Zasto da mislimo
o onome sto ce biti kroz pedeset godina?
- Bice prije, mnogo prije. Predosjecam to. I bojim se.
Uzaludno je bilo govoriti razumno, njeni ozivjeli strahovi su jaci od razuma.
Smirivao sam je njeznoscu, jedinim lijekom koji joj je mogao pomoci. Govorio
sam najsmjesnije rijeci, tetosio je, cuvao od napora, radio i sto sam umio i sto
nisam umio, pretvarajuci se u dadilju najboljih namjera i najnespretnijih
pokreta. Ganuto je plakala zbog moje paznje, smijala se zbog moje
nespretnosti, ali se polako smirivala, jer vise nije mislila da je napustena.
Izvodio sam je uvece u setnju, po danu nije htjela da izadje, bila je uvjerena
kako se vec vidi da je unakazena trudnocom. Ucinilo mi se da je po mraku
radije izlazila zato sto se mogla slobodno naslanjati na moju ruku, po danu bi
se stidjela. Tako se osjecala sigurnija u mraku i u prostoru koji nije njen.
- Ti si najbolji covjek na svijetu - govorila je njezno, pokrenuta bogzna kakvim
osjecanjem.
- Neki dan sam bio najgori.
- Sad si najbolji.
Mahmut mi je obazrivo rekao da grijesim. Tijana je divna zena, ali opet, ne
treba pretjerivati ni u cemu. Ako je sad naviknem na toliku paznju, sta cu
poslije? Sve bi se u zivotu moglo izdrzati za kratko, i da budes dobar, i hrabar,
i pazljiv, ali zivot ne traje kratko, a nista ti ne moze postati tesko kao obaveza
koju sam sebi nametnes u jednom casu slabosti ili odusevljenja. Stid te da
odustanes, muka da istrajes, a nemas koga da psujes, jer si sam sebe
natovario. A onda, davno je receno, sto bolest ne umori, to pokvari. Trudnoca
nije bolest, ali ja svoju zenu mazim kao da je na samrti, boze oprosti. Osvetice
mi se to, daj boze da on nema pravo, zajahace me zestoko, pa ce mi dusa na
nos izaci. A zene vole da vladaju, iz ljubavi ili bez ljubavi, svejedno. Ne kazem,
muz treba da bude dobar prema zeni, ako neces ti hoce drugi, a ako i nece,
bolje je ljudski nego paski. Ali, malo strogosti nikad ne skodi. Kome to uspije,
naravno. Jer, nekom ne uspije, i on govori onako, uopste, kako bi bilo bolje a
ne kako jest. A koliko on vidi i zna, kod mene ce ovako ostati zauvijek, a to,
bogami, nije lako izdrzati.
Kad sam rekao, radi opravdanja, da se Tijana ne osjeca dobro, predlozio je da
dovede svoju zenu, pregledace Tijanu, i znacemo je li dobro ili nije. Dok je bila
zdravija, pomagala je zenama pri porodjaju, pa i sad dodju po nju, mole,
kume, lakse im s njom, a sve zna o tim stvarima, kao ljekar.
Pristali smo, ako ne bude koristi, nece biti ni stete, i Mahmut je doveo svoju
zenu koju do sad nismo uspjeli da vidimo. Da li se stidio nas, nje, ili sebe
izmedju zene, Tijane i mene, kad se sretnemo, ne znam. Mozda je zeni lagao
da smo ugledniji i bogatiji nego sto jesmo. Ili je njegova zena toliko ruzna i
nemoguca, kao sto je govorio, pa se ustrucava da je pokaze, jer lakse podnose
usi nego oci, ruzno je manje neprijatno kad se o njemu prica nego kad se vidi.
Ili se boji da ne vidimo kako ga zena prezire.
Ne znam sta je od toga istina, ali mi se zena odmah dopala. Jedva je hodala na
zadebljalim nogama, jedva disala od zaduhe, jedva govorila od umora, ali je
govorila, veselo gledajuci malim ocima, zaraslim u salo. Prvo je rekla da je
cesto slusala od Mahmuta kako je Tijana lijepa i dobra, pa je mislila da je
ruzna i zla, jer on sve naopako vidi. I opet je naopako vidio, i pogrijesio, jer
Tijana nije lijepa vec prelijepa. A sigurno je i dobra, nista na njoj nije siljato,
nista pakosno, nista skriveno, a smijeh joj je zdrav i veseo, kako odavno nije
cula, i voljela bi da je sretne svako jutro, da joj dan pocne lijepo. Rekla bi, po
njoj, da ni ja nisam rdjav, jer se zena prozli pored rdjava muza. A mozda bi
Tijana ostala ovakva i da sam ja rdjav, jer joj Tijanine oci kazu da je ona dobra
radi sebe a ne radi drugih. Iako od muza mnogo zavisi, muz je sud, zena voda.
A opet, muz koji zeli sebi dobro, poslusace ono sto mu zena kaze. Muskarci su
djeca, cak i kad ostare. Zene su razboritije, znaju tacno sta je dobro za
porodicu, nikad ne prenagle, triput razmisle, narocito ako imaju djecu. Jer
samo zena zna s kakvom ih je mukom nosila, i uzdizala, muskarci misle da je
to zenama zabava, i rijetko kad pomognu, cesto i odmognu, ali ne zato sto su
zli vec sto nisu pametni. Ali, sta mozemo, rekla je, smijuci se veselo. Ludi su, i
nasi su, neka gu nam zivi kakvi su da su!
Mahmut je zmirkao kratkovidun ocima, i polako trljao cjevanice, ne gledaljuca
zenu i njena dva zuba sto su bjelasala iz supljine usta.
Govori li to ona o njemu? Ako i govori, nicim ga nije uvrijedila, i niceg ruznog
nema u njenim vedrim rijecima, cak ni skrivene zalbe.
Onda nam je rekla da izadjemo malo na vazduh, izasli smo i cupkali na uskoj
verandi, braneci se od vlazne hladnoce.
- Jesi li je cuo! Prica, prica! - rekao je Mahmut rastreseno.
- Prica, ali pametno.
- E vidio bih ja tebe kad bi tu pamet slusao od jutra do mraka.
- Nisi kod kuce bas od jutra do mraka.
- Dosta mi je i ovoliko koliko jesam.
Pa smo zacutali, on misleci o svojim nepoznatim brigama, ja misleci o Tijani.
Sta ce reci Mahmutova zena?
Sta moze reci, sta ona zna? Pomagala je mahalskim porodiljama, bajajuci,
prepustajuci sve bozijoj volji, pa su umirale ili ostajale, kako ih je sreca
posluzila.
Sta me se tice sta ce reci!
- Dugo se zabavila - mahnuo sam glavom prema sobi, udarajuci nogom o
nogu.
- Nije dugo, vec si ti zabrinut.
- Pa, zabrinut sam.
- Nemas zasto. Zene su ko macke. Kad nas je Mahmutova zena pozvala da
udjemo, prvo sam pogledao u njeno lice. Kakav joj je izraz, vedar ili lazno
utjesen? Vidio sam, blista od zadovoljstva. Onda je sve dobro, pomislio sam,
srecan. A ona je divna zena, i zasta zna svoj posao. Tijana se smijesila
zbunjeno.
- Ne moze biti bolje - rekla je Mahmutova zena, ponosno, kao da je to njena
zasluga, i kucnula prstom u drvo.
- Tijana se brine - htio sam da cujem jos koju rijec ohrabrenja.
- Svaka zena se brine. Ali ona nema zasto. Ti nemas zasto da se brines, srce
moje, rodices, akobogda, ko od sale, vidim to odmah. A kako i da ne vidim?
Koliko sam trudnica cuvala i pobabila, ni sama ne znam. A i ja sam cetvoro
rodila, pa znam i po sebi.
- Cetvoro? - upitao sam zacudjen.
- Dvoje je zivo, dvoje je umrlo. Pogledao sam u Mahmuta. Zar nije govorio
samo o kcerki?
Nije odgovorio on, vec njegova zena:
- Sin nam je u Mostaru, uci zlatarski zanat. Sad smo nas dvoje sami.
Pa se sjetila, i pogledala po nasoj siromasnoj sobi:
- Tijesno vam je ovdje djeco. Sta kazes, Mahmute, da predju kod nas?
- Steta im je da ovo ostavljaju zimi. Vidis kako grije pekara, ponekad i ja
dodjem da se ogrijem.
- I za svadjanje nam je zgodnije, kad smo sami - nasalio sam se, kasno se
sjetivsi da pogledam Tijanu. Srecom, i ona se smijala.
Nasmijala se i Mahmutova zena:
- Sto se tice svadje, necemo vam smetati. A ni vi nama. Svadjajte se
slobodno, poslije je sladja ljubav. Dobro, vidjecemo na proljece. Ovdje bi vani
s djetetom bilo nezgodno. Kako ste s parama?
- Dobro.
- Nije dobro, sigurno. Ako vam usfali, ti kcerko, dodji do mene, naci ce se
stogod. Nesto saleti Mahmut, nesto ja, nikad nema mnogo, ali mnogo ne treba
ni vama ni nama. A dodji mi i bez toga, da se ispricamo, nemoj da camis
sama.
- Nisam sama. Ahmet je sa mnom.
- Onda ga istjeraj, muskarci ne treba da se vuku po kuci, a ti dodji!
Ostala mi je u vedrom sjecanju ta odlucna zena koja se nekako lako nosi sa
zivotom. Sve je kod nje veselo i jednostavno. Stan vam ne valja? Predjite
nama! Podijelicemo sto imamo! Hocete da se svadjate? Zasto se ne bi svadjali!
Hocete da se volite? Zasto se ne bi voljeli! Poznavao sam ovakve zene, dolazile
su mojoj majci, uvijek vedre, zanimljive, sigurne, najuravnotezenija stvorenja
na svijetu. Te obicne mahalske zene su pronasle tajnu spokojstva, ne trazeci
je. Sve ih raduje, nista ne iznenadjuje, ne zele nemoguce, dobre su dok im ne
stanes na zulj, zubate ako ih povrijedis, ogovaraju ali ne zavide suvise,
jezicave su ali ce pomoci svakome u nevolji, znaju da je zivot tezak ali ne
placu zbog toga, i uvijek ce isceprkati ponesto sto je u njemu lijepo, a lijepo im
je jednostavno, behar u basti, kahva na brdu, svadbeno veselje u mahali,
razgovori, dugi razgovori kad sve govore odjednom, uglas, najcesce
pronalazeci u ljudima i stvarima ono sto je smijesno. Stedljive su, jer nisu
bogate; znaju za uzivanja, jer nisu siromasne. One su kao tresnjin cvijet,
razvice se samo ako nije ni suvise hladno ni suvise toplo. Ako su siromasne,
onda su mracne, neugodno zle, proste, cangrizave. Ako su bogate, onda su
hladne, odvojene od svega, uvijek u strahu od otvorene sale i otvorene radosti,
nikad jednostavno vedre.
I Tijanu je zatravila. Boze, kako je dobra, govorila je odusevljeno, kako je
vesela, kako je zadovoljna. Sreca da je Mahmut naisao na nju.
Tijana je drukcija. Suvise je rano osjetila bol, samocu, nesigurnost. I moja
majka je bila drukcija, neprestano u mislima za nesigurnim ocem.
Da li sam slucajno naisao na Tijanu, ili sam nesvjesno isao za majcinom
slikom? Nisam znao, namirisao sam, unutrasnjim culom osjetio, ono sto se ne
moze izvana vidjeti. Vracao sam zeljeno djetinjstvo, izgleda.
Mahmutova zena je blagoslov bozji, ali ne znam da li bih bio zadovoljan da je
Tijana kao ona. Mozda bi mi smetalo kad bi bila tako jednostavna. Mozda je
Tijanina osjetljivost znak i bolest punije misli i zivljeg osjecanja. Bol i misao
oduzimaju nam bezbrizan smijeh.
Ali, ne vjerujem da Mahmutova zena ne zna za bol i za misao. Izgleda da ima
ljudi, mada su rijetki, kojima ni bol ni misao ne uniste vedrinu i jednostavnost.
Cak ih ucine boljim. Ne znam kako to postizu, a volio bih da saznam.
Zacudio sam se sto je otvoreno upitala Tijanu da, li nam stogod nedostaje. Kad
je Mahmut ljut, kad mu ona ne da za rakiju, on namjerno uzme ponesto od
poznanika, sta bilo, da osramoti i sebe i nju, da joj napakosti, i da je prisili da
odrijesi maramu s novcem koju krije u njedrima, jer bi on sve potrosio. Tijana
je rekla da nam nista ne nedostaje niti ovdje ima sta uzeti. Mahmutova zena je
povjerovala, ili se pravila da vjeruje, ali su njih dvije poslije toga postale
nerazdvojne.
Jednog jutra Tijana je rekla da ide Mahmutovoj zeni, ostace sat-dva, i vratice
se u podne, da spremi rucak.
Zacudio sam se, pomalo mi je i krivo. Eto, ja joj nisam dovoljan, i uzalud sam
obecavao i sebi i njoj da je necu ostavljati samu. Ona ce ostaviti mene. Odvaja
se, polako. Ali je ipak prevladala razumnija misao, da je tako bolje, prohodace,
potrebno joj je, ispricace se, razvedriti, nesto ce raditi, i nece misliti na strah i
smrt. Bice manje razloga za svadju.
A sta cu ja raditi? Zelio sam da budem ovako slobodan, a sad ne znam kuda
cu, ni sta cu sa slobodom. Nemam volje da odem u kafanu, ljudi pricaju uvijek
jedno te isto, ja cutim.
Da hodam ulicama, kao budala? Bilo bi smijesno, suvise zaludno.
Da idem na rijeku, da gledam vodu, nije mi ni palo na um. Zato sto pada
snijeg, zato sto ne osjecam potrebu, zato sto ni od cega ne bjezim. Nisam vise
prazan, ne znam kakav sam, ali prazan i pust nisam.
Pale su mi, na um knjige, one nisu covjek sav vec ono sto je u njemu najbolje,
covjek odabranih trenutaka. S tim zivim covjekom koga nema, mozes
razgovarati, mozes uzivati, a ne moras mu se ni zahvaliti. Mozes se s njim
svadjati, a on nema mogucnosti da ti odgovori ista osim ono sto je vec
napisao. Mozes se ponositi svojom pamecu, govoreci mu gluposti, strpljivo ce
te saslusati. Mozes ga ostaviti i preci drugome, nece se naljutiti. Srdacno ce te
docekati, ako mu se vratis, uvijek spreman da pocne razgovor s tobom.
Nisam otisao na taj razgovor, u biblioteku.
Sjetio sam se Mula Ibrahima, otici cu do njega, da vidim sta zna o Ramizu, da
mu kazem kako kod Sehage nisam nista ucinio, da govorim sta bilo, od ovoga
svijeta, ne o vjecnim otvarima, ne danas, ne mogu bez ljudi, a on mi je
najblizi, kakav je da je. Pomagao mi je dok je smio, htio je da pomogne i kad
nije smio, i nije kriv sto nije onakav kakvog bih ja zelio. I vise zalim sto nije
drukciji nego sto se ljutim.
U radnji sam zatekao Sehagu Socu i Mula Ibrahima u razgovoru koji mi se
ucinio zanimljiv.
Sehaga mi je mahnuo rukom, Mula Ibrahim ni to. Slusao je sta Sehaga govori,
zamisljen i ozbiljan. Sehaga se prekinuo samo za trenutak, da me pogleda,
malo nezadovoljan sto sam upao u ovo povjeravanje, rodjeno iz nekog
saglasja medju njima, neke klime, neke potrebe, a sad se treba prilagodjavati
trecem. Ali, izgleda, da mu je velika vojska rijeci postrojana iza cela, i mora da
ih pusti, nestrpljive su, dosad je premalo rekao, i nastavice, zbog sebe, ne
zbog Mula Ibrahima, ne zbog mene.
Trazio je samo razumijevanje, ili cutanje. Kod Mula Ibrahima ce naci oboje. Ja
cu mirno cutati.
Covjek zeli moc (rekao je, gledajuci u Mula Ibrahima, koji je pazljivo slusao).
Zato sto zivi, sto se krece, sto se sudara s ljudima. A zeli da nesto ostavi iza
sebe, da nesto stvori, da ne bi samo bitisao, kao drvo. I izgleda mu da je nesto
postigao, da je snazan i vazan, da moze mnogo. Ali bog ucini da odjednom
progleda i vidi, ne ovim ocima, vec onim drugim, vidovitijim, da je samo zrnce
pijeska u nesagledljivoj pustinji ovoga svijeta, sitan i nevazan koliko i mrav u
mravinjaku. Da li mravi zele moc? Zele li da budu snazniji i znacajniji od
drugih? Imaju li svojih briga, muka, nesanica, ocajanja? Ne znamo, i ne tice
nas se, suvise su sitni za nas. Zar onda ne bi mogao da postoji neko veci i od
nas, kome su beznacajne nase brige i nevolje? Mi ga ne vidimo, jer je
neuhvatljiv za nasu misao, osjetimo ga samo kad nam se u necemu pokaze
njegova volja. Ni, mrav ne vidi covjeka cijelog, zbog svoje velicine covjek i ne
postoji za mrava, vidjece samo prst, ili grancicu, ako mu preprijecimo put,
osjetice potres ako rasturimo mravinjak. A covjek prema vasioni sitniji je nego
mrav. I zasto bi postojao samo covjek i njegov nacin misljenja? Svijet je
postojao i prije nas, postoji i mimo nas, postojace i bez nas. Hoce li svega
nestati ako svi ljudi pomru? Nece. Sve ce ostati, i ono sto znamo i sto ne
znamo, samo nas nece biti. Mnogo je tajni kojima se ne mozemo ni pribliziti, a
kamoli ih razjasniti. A mozda je najveca tajna smrt, tajna i uzas. I kad ne
mislimo na nju, ona misli na nas. Sacekuje nas na nekom cosku, uvijek
nespremne, i sve sto je bilo, vise nije. Uzalud smo prosli ovim zemaljskim
putem, uzalud se nadali, uzalud tugovali zbog gubitaka, uzalud se radovali
zbog uspjeha, sve uzalud. Smrt cini besmislenim i zivot i ono sto se u zivotu
stvara. A iza te strasne kobi, nepoznata tama. Znas kraj, a ne znas nista o
njemu. Pomiriti se s njim ne mozes, a nista ne mozes izmijeniti. Po nasoj volji
to se ne desava, jer bi malo ko htio da umre, vec po nekoj svemocnoj volji o
kojoj nista ne znamo, osim da je neumoljiva i do kraja dosljedna, mozda je
neki sveopsti duh, nimalo slican nasem, a nesaznatljiv, jer je van naseg
iskustva. Ako ga ne mozemo saznati, ne znaci da ga nema. On ga ne zamislja
po ljudskoj slici, vec kao nadnaravnu snagu, i nadnaravni um, koji hladno
ravna vidljivim i nevidljivim svijetom. Uzaludno ga je moliti, uzaludno
preklinjati, jer njegove mjere i razlozi nisu ljudski, a kakvi su, ne mozemo cak
ni naslutiti. Eto, i sam kaze: on i njegov, jer ne znamo sta je, niti je nas jezik
sposoban da izrazi ono sto nasa misao ne moze dokuciti. A ako je tako, a
sigurno jest, nemoguce je zamisliti da taj svemirski duh igra nedostojnu igru s
ljudima, pustajuci ih da protrce kroz zivot, dolazeci iz nicega i nepovratno
odlazeci u nista. Bilo bi to besmisleno tracenje tolike snage. Mnogo je
vjerovatnije, i logicnije, i manje uvredljivo, da je tijelo smrtno a dusa
besmrtna, dusa je djelic sveopste svemirske energije, poklonjen nam,
privremeno ustupljen, na rodjenju, koja ce zivjeti svojim nepoznatim zivotom i
poslije smrti tijela, ili ce se useliti u novorodjence, da nastavi svoje vjecno
kretanje. Ni kap vode se ne gubi, samo se mijenja, kako se moze izgubiti sve
covjekovo? Mora biti da zivot postoji po nekom visem nacelu, a ne samo po
besmislu, po zlu, po ludilu!
Slusao sam ne vjerujuci svojim usima. Pa to je konacan slom ovog na izgled
snaznog covjeka! On vise ne vjeruje svojim ocima, ni svome razumu, ni svome
iskustvu, ne vjeruje sebi ni ljudima, nema vise snage da se nosi s bolom koji
ga grize. Je li to zbog sinovljeve smrti, i zbog nemoci sto nije mogao da ga
spase od nesrece? Suvise mu izgleda surova, suvise besmislena ta smrt, i trazi
joj razlog u volji izvan i iznad nase, a sebi utjehu u neizbjeznosti onoga sto se
desilo. Suvise je ponosan da bi se priznao porazenim od ljudi. Neka to bude od
bogova, od svemirskog duha, od ma cega neshvatljivog! I to je surovo, ali je u
sklopu nekog desavanja koje ima svoje zakone i svoju svrhu koju ne mozemo
otkriti. A ako je tijelo njegovog sina i mrtvo, dusa je neumrla, i ta zla pogibija
je samo nevazan tren u vjecnom trajanju, pominjace je s podsmijehom kad se
njihove duse sretnu!
Da smo sami, da je to samo meni govorio, ne znam sta bih mu rekao. Mozda
bih, uzasnut, kleknuo pred njega, preklinjuci ga da samo sacuva razum. Ili bih,
placuci, sagao glavu pred njegovom mukom. Veca je nego sto sam mislio.
Ali nije govorio meni, ja sam samo slucajno slusalac. Hoce li Mula Ibrahim
stogod reci, ili ce ocutati. Jer, sta se moze reci na ovo ocajanije koje trazi
utjehu izvan ljudske logike?
Dok je Sehaga otkrivao svoju krvavu muku, govoreci na izgled mirno, Mula
Ibrahim je slusao oborene glave, kao da spava. Ali kad je poceo da govori,
vidio sam da je pazljivo slusao. Ali me i on iznenadio. Prema onome sto sam
znao, izgledalo je kao da su jedan drugome pozajmili svoja shvatanja, i Mula
Ibrahim se sluzio rijecima koje sam mogao ocekivati od Sehage, a Sehaga
rijecima koje su, po mome misljenju, mogle biti Mula Ibrahimove. Jedan,
mocan, govorio je o nemoci ljudskoj; drugi, nemocan, govorio je o covjekovoj
duznosti da ostane covjek! Sta je ovo? Jedan je blazio svoju nesrecu, trazeci
joj visi smisao koji nece prihvatiti, drugi je odricao svoju slabost, hvaleci
musku hrabrost, koju nece primijeniti!
Tuzno je to njihovo odricanje sebe.
Mula Ibrahim se slozio sa Sehagom, da ljudi zele moc, i to nije nista ruzno.
Kad toga ne bi bilo, povecala bi se bijeda ovoga svijeta. Pokorni, utuceni,
pomireni sa svojom nevoljom, svacije su roblje. Nije ista svaka zelja za moci.
Jedno je zelja da se vlada ljudima, da se oni pokore, da se izazove strah, da se
natjeraju na djela koja nikad ne bi ucinili bez prisile; to je zahtjev za cutanjem,
za poslusnoscu bez otpora, po pravu necije sile. Takva zelja za moci je
nemoralna, ona ponizava i nasilnika i ugnjetenog. Jadan je onaj koji je to
osjetio na sebi. (Govori li on to o sebi i o meni, on je ponizen tudjim nasiljem,
ja sam ostecen njegovim ponizenjem? On zali, on se brani, on optuzuje!)
Sasvim je drukcija zelja za moc koja se sastoji u pomaganju ljudima, koja
pobjedjuje ljubavlju, koja podstice na sporazumijevanje. To je velika moc,
kojoj bi se mogli nauciti svi ljudi, i koja bi zlo ucinila nemogucim. S takvom
moci covjek nije zrno pijeska, nije nevazan. Ne moze da govori o tome postoji
li neko vrhovno bice, mozda i postoji, ali je siguran da nase ljudske stvari niko
nece urediti ako ih ne uredimo mi sami. Cekati spas i traziti utjehu u nekoj
nadnaravnoj sila, sto ljudi uzaludno cine hiljadama godina, znaci, u stvari,
priznati svoje beznadje, i ne uciniti nista da bude bolje medju ljudima. Svijet je
postojao prije ljudi, postojace i poslije ljudi. Ali, sta se to nas tice? Neka o
tome brinu bica koja ce tada ztvjeti. Mi svoju brigu ne mozemo prepustiti
nikome, i moramo se uciti moci ljubavi, da od zivota ne stvorimo muciliste. Sto
se tice duse, i on je mislio o tome, jer se tesko oteti strahu i nespokojstvu zbog
kratkog zivota i zbog nestanka u nepoznatoj tami vjecnosti. I razmisljajuci,
ucinilo mu se da postojeci red covjekovog rasta i razvitka nije pravedan.
Covjek se radja kao nevino dijete, koje ne zna nista o sebi, o svijetu, o grijehu,
o ponizenju, o prestizu, sve mu je novo i svjeze, sve mu je divno, jer mu je
duhovni zivot nerazvijen. Poslije, ziveci, stice iskustvo, veoma dugo, veoma
naporno, i cim potpuno sazri, javlja se misao o smrti. Umire slab, izmoren,
ocajan, pritisnut mislima o krivicama koje je sebi natovario na vrat,
nezadovoljan zbog onog sto je u zivotu ucinio, jer to najcesce nije zelio,
nezadovoljan zbog onog sto nije ucinio, jer je to samo zelio a nije se usudio,
izbezumljen zbog besmisla iza sebe i neprozirne tajne ispred sebe. Smrtno
uplasen, bez oslonca koji bi mu mogla dati samouvjerenost da je zivio jedino
po odlukama svoje ciste savjesti, ocajnicki misli o vjecnoj dusi, o trajanju bez
prestanka, o mogucnosti da negdje i nekad nadje ipak neki smisao. Tako
zavrsava neslavno, potpuno dotucen. A koliko bi bolje bilo da se radjamo kao
starci, da polako postajemo sredovjecni, postepeno zaboravljajuci prvobitni
strah od smrti, pa oslobodjeni mladici, dovoljno lakomisleni da ni o cemu ne
mislimo suvise ozbiljno, pa bezbrizna djeca, a da umiremo kao novorodjencad,
ne znajuci nista ni o cemu, cisti kao zametak. Kakva bi to divna i slobodna
smrt bila! Ali kad ne moze biti tako, spas je u osvajanju ljubavi i covjecnosti.
Tako se lakse zivi, i lakse umire. Ne tice ga se sta ce s njim biti poslije smrti,
hoce li dusa istrunuti zajedno s tijelom, ali ce se povuci da se odmara i da
uziva, besposlena, ili ce, natrunjena i uprljana, biti poklonjena nekom
novorodjenom djetetu, sto bi bila velika nepravda prema cistom stvoru. Ali ga
se tice, i veoma mu je stalo do toga, da poslije njegove smrti ostane medju
ljudima, ili makar kod jednog covjeka, cisto ime i lijepa uspomena. Tako bi
sigurno produzio svoje kratko trajanje. Ta zelja obavezuje covjeka i za zivota,
da ne cini zlo, a ponekad da ucini i dobro. Misao o vjecnoj dusi ne obavezuje
ninasto, jer se o tome brine neka visa sila, ima sta covjek radio i ma kako
zivio, pa ce se i dusa okorjelog zlocinca useliti u tijelo bezazlenog
novorodjenceta. Misao o covjecnosti je pravicnija i ljudskija. A kratak zivot mu
ne smeta, samo ako je cist; ako je prljav, samo je vise zla. Sta bi i sa duzim
zivljenjem? Sta bi sa besmrtnoscu? To je najveca nesreca koja bi ljude mogla
zadesiti. Ahasver je najnesrecniji medju svim ljudima. Zgrozi se kad pomisli na
zivot bez svrsetka, bez konacnog smirenja, bez straha ali i bez radosti, bez
ljubavi jer je besmislena u tom trajanju bez kraja. Upravo strah od smrti daje
ljepotu svim stvarima, svemu sto dozivljavamo. Treba sve prozivjeti,
osvajajuci radost cistog zivota i ljepotu ljubavi prema ljudima, u ovom kratkom
preletu izmedju dvije tajne.
- A gdje su ti ljudi? - upitao je Sehaga silovito. - Ovi s kojima zivimo, gori su
nego vukovi. Rastrgace te samo ako posrnes.
Mula Ibrahim je odmahivao glavom, ne slazuci se sa Sehagom.
- Nisu svi ljudi takvi. Zli su isprednjacili, suvise se vide i osjecaju, zato mislimo
da su svi takvi. A nisu!
Onda je pogledao na ulicu. Dva njegova pomocnika polako su setala ispred
radnje, s tovarom snijega na glavi i ramenima.
Zbog Sehage ih je poslao iz radnje, zbog mene nije htio! Sve sto ucini,
suprotno je onome sto je goviorio. Zasto je onda govorio? I on i Sehaga? Da li
ljudi priznaju i cijene ono sto im nedostaje? Da li varaju druge, ili sebe? Ili im
je misao podijeljena na ono sto se zeli i ono sto se mora?
Ovako kao sto je govorio, Mula Ibrahim je sigurno zelio i da zivi, a onda se sve
isprijecilo ispred njegove zelje, i u dusi je ostalo samo prazno sjecanje na sebe
nekadasnjeg, s dobrim namjerama, sacuvano u rijecima koje nece nikad
postati djelo. Ali i ovo sto je ostalo, lijepo je, iako rusevina. Ne znam cije je
misli iznosio, ali su mi se ucinile vrednije od svega sto sam ikad cuo, mada
sam s nelagodnom sumnjom mislio, kako kukavicluk i covjecnost mogu zivjeti
u istom covjeku.
Izvinivsi se, Mula Ibrahim je izasao na ulicu, da porazgovara sa svojim
pomocnicima, da ih jos za nako vrijeme odstrani od radnje.
Sehaga je gledao za njim zamisljeno.
- Nema pravo. Pametan je, ali nema pravo.
- Meni je sasvim blisko ovo sto je govorio.
- Zato sto nemas iskustva. Da znas zivot kao sto ga ja znam, da bolje poznajes
ljude, ne bi tako govorio. Zasto on tako ne zivi?
- Bogzna sta ga je slomilo.
- Ti za svakog imas opravdanje.
- Kako ste poceli ovaj neobicni razgovor?
- Dosao sam zbog tebe, da te opet primi. Pa sam zaboravio. Ne znam zasto
sam poceo ovaj razgovor. Slucajno. A mozda i nije slucajno. Nekad covjek
osjeti potrebu da govori o onome sto ne zna.
Dosao je zbog mene, a u razgovoru su se od mene prilicno udaljili! Drago mi je
sto je mislio o meni, ali bih volio da me nije zaboravio.
- Zar nije panetnije brinuti se o stvarima koje znamo?
Odmahnuo je cvrstom uskom glavom: dosta mu je onog sto zna, na glavu mu
se popelo. Ali njegove hladne sive oci nisu odlucne kao njegov pokret.
Zamisljeno su zagledane u svoj nenadoknadivi bol, ne odvaja se lako od svog
iskustva i od zemlje. Zasto je onda onako govorio? Je li zelio da svoju nemoc,
neoprostivu pred drugim ljudima, opravda voljom jacom od ljudske? Ali ako se
ne moze pomiriti s ljudskom surovoscu, kako moze prihvatiti neku drugu
surovost, nepoznatu? Zar samo zato sto je nepoznata i nedohvatna? Licio mi je
na izgubljenog stradalnika, na teskog bolesnika koji je izgubio vjeru u ljekare, i
trazi spas u gatanju. Navolja je sto ima suvise zdravog razuma, da bi
povjerovao u cudo. A nece da prihvati lijek, o kojem je govorio Mula Ibrahim,
da se pomiri s ljudima, da kao zakon prizna ljubav, ne mrznju. Cinilo mu se da
je lakse za krivca priznati boga nego ljude, ali ce u njegovom silovitom srcu
ostati mrznja i na boga i na ljude, i ostace bol za sinom, i bijesno cudjenje
zbog neshvatljive sudbine.
Ne znam je li ocekivao da mu nesto kazem, ali sam bio suvise zbunjen da bih
ista rekao. Neprestano otkrivam da nikako ne mogu da otkrijem ljude. Ono sto
kazu, nije ono sto cine, da li je ono sto misle? Mozda to ni oni sami ne znaju. I
sta bih mu mogao reci sto on ne zna, s cime se nije mucio u mnogim besanim
nocima? Cutao sam i zbog njegovih ruku, stegnutih u grcevit splet prstiju. On
ne razmislja, on se muci.
Zalio sam ga i cudio se kako je njegova tuga ustrajna. Zar je vrijeme nije
nimalo ublazilo? Ili je ucinio nesto nazao sinu za zivota, i sinovljeva smrt ga je
zauvijek onemogucila da ispravi krivicu. Ako je tako, onda je ovdje na zemlji
saznao za pakao.
I dok sam cutao, razmisljajuci da li je konacna nesreca ili neostvarena
plemenitost sto ljudi neprestano pitaju kako treba zivjeti, u radnju je usao
covjek koji je zivio, ne misleci o tome. Osman Vuk. Usao je s Mula Ibrahimom,
nasmijan, stresajuci kapom snijeg s ramena.
- Pada! - rekao je veselo, kao da to niko ne vidi, i kao da je to najljepsa i
najvaznija stvar na svijetu. I kao da je srecan sto moze nekome saopstiti
radosnu vijest koju je donio, osmjehnuo se Sehagi:
- Jedva sam se sjetio da te ovdje potrazim. Imam nesto da ti kazem.
- Kazi!
- Volio bih nasamu.
Sehaga je prenio pogled s njega na nas, namjeravao je da bude velikodusan i
da pokaze kako pred nama nema tajni, ali je ta plemenita misao bila
kratkotrajna. Opet je sav od ovoga svijeta.
- Oprostite! - rekao je, osmjehnuvsi se, i izasao s Osmanom pred radnju.
Ustao sam, njihove tajne me se ne ticu, razgovor nastaviti necemo, vrijeme je
da podjem kuci, sacekacu Tijanu, ako vec nije dosla.
Ali je Sehaga otvorio vrata i pozvao me napolje.
- Da cujes ovo! Reci mu, Osmane.
Osman se nije zacudio, sigurno su se tako dogovorili, i ispricao kako mu je
maloprije dosao Zajko, mejhandzija. Usao mu, veli, u mejhanu Avdija, sin
Omera Skakavca, malo pijan, pa i tu popio, i poceo se hvaliti da zna ko je oteo
Ramiza iz tvrdjave. Srecom, u mejhani je bio samo Mujo Dusica, hamal, ulivao
je u sebe rakiju od jutros, pa nije znao ni sam sta govori, a kamoli sta govore
drugi. Zajko je dao Avdiji jos pica, i sad spava u mejhani, Muju Dusicu je
nekako izgurao, on je mislio da ga to zena izgoni iz kuce pa se nije bunio,
momku je naredio da cuva Avdiju i da nikog u mejhanu ne pusta, a on je
pozurio da kaze Osmanu.
- I eto - rekao je Sehaga mirno - ako mladic zaista stogod zna, moglo bi biti
guzve. Trebalo bi javitti starom Omeru Skakavcu, a ne znamo koga da
posaljemo. Da Osman ide, nije zgodno, Zajko ne moze, zbog mejhane a i ne
tice ga se, a ne bi bilo pametno da uvlacimo druge ljude.
Uvrijedilo me sto sa mnom igraju zmurke. Rijesili su da to ja ucinim, ali da
toboze sam odlucim. A i prica mi je nepotpuna, nesto kriju od mene. Zasto je
Zajko dosao bas Osmanu? Ali svejedno, ucinicu sto ocekuju, mislili bi da se
bojim. Pokazacu im da se ne bojim.
A bojim se. Srce mi je zadrhtalo kad sam se odlucio. I mozda sam bas zato
rekao:
- Otici cu ja.
- Znas li gdje stanuju?
- Znam. Na Bjelavama.
- Dobro bi bilo da ides odmah.
- Zasto je Zajko dosao bas Osmanu? - upitao sam iznenada, ni trenutak prije
toga ne znajuci da cu to uciniti.
Sehaga se nasmijao:
- Mislio sam da neces primijetiti tu prazninu u prici. Avdija je rekao da samo on
i Osman Vuk znaju ko je izvrsio otmicu.
Nasmijao sam se i ja:
- Praznina je povelika. I sta da kazem?
- Neka odu po Avdiju. I neka ga urazume. Idi slobodno. Ne bih tebe slao da je
opasno.
- Zar izgleda da sam se uplasio?
Igrao sam junaka, sto zaista nisam bio, ali me vise nije strah. Oni su pomogli
Ramizu, ja cu pomoci njima. Nije mnogo, nije ni malo.
- Ne zuri, pravi se da setas - posavjetovao me Osman.
Da li cu na sokaku sresti serdar-Avdagu? Nije ga bilo, srecom. Cini mi se da mi
tajna, koju nosim u mozgu, viri iz ociju, da je njena sjenka na mome licu, da je
otkrivam polozajem tijela i drukcijim hodom.
Drzali su me na odstojanju, sve krijuci od mene, sad su otkrili nesto od tajne,
jer sam im potreban.
A snijeg je padao predano, kao i sve sto se cini u pocetku, lijepio se za moja
ramena, kiteci me bijelim krpicama, i hladeci moj nos i moje uzbudjenje.
Jesu li Sehaga i Osman sve svrsili preko drugih?
Neko je sigurno otisao do starog Omera Skakavca, predlozio mu da sa
sinovima izvrsi otmicu, pogodio se za nagradu, poslije mu isplatio novac. Sad
ja uklanjam moguce nezgodne posljedice.
Ali, ko je razgovarao s dizdarom?
Sa Skakavcima je lako, to je za njih posao kao i svaki drugi, mozda cak i
jednostavniji od kradje konja u Posavini i Macvi, sto im je, izgleda, glavno
zanimanje. Mogli su pristati ili ne pristati, i sve bi se svrsilo na tome. Oni ne
vole ni duge ni kratke razgovore s vlascu.
Ali ko se usudio da dizdaru pomene izdaju posla koji vrsi? Da je dizdar odbio,
taj nepoznati ne bi dobro prosao. Sigurno bi se nasao u lagumu s Ramizom. Ma
ko bio, morao ga je dobro poznavati, da ga ne uplasi opasnim prijedlogom. Je
li to ucinio Osman, koji bi bio spreman i da ubije, ako ne bi uspio u
pregovorima? Ili sam Sehaga, cije bi odricanje bilo jace od dizdareve tuzbe? Ili
neko treci, koga nikako nisam mogao da zamislim, niti sam mu vidio slicnog
medju poznatim ljudima. Taj bi morao imati osobine koje je tesko naci
zajedno, cestitost, da mu mogu vjerovati kao sebi, mudrost, da zna prici
dizdaru a da ga ne uplasi i ne odbije, neustrasivost, da se ne boji posljedica
zbog moguceg neuspjeha. Ko je taj covjek?
Da su meni slucajno ponudili, odbio bih i pomisao da razgovaram s dizdarom.
Ne bih se u to upustio ni po koju cijenu, cinilo bi mi se da potpisujem svoju
smrtnu presudu.
Ovo smijem, zaista nije opasno, dolazim kao slucajni prolaznik, izmamio me
prvi snijeg, izrucicu tudju poruku, kao da ne znam o cemu govorim, ne mogu
biti sumnjiv ni po cemu, cak i kad bi se saznalo. Eto, svaki posao nadje covjeka
po svojoj mjeri. Moja mjera je sitna, kao i posao koji vrsim. I vise mu ne treba.
Starog Omera Skakavca sam ugledao odmah, s ulice, vilama je skidao sijeno
sa stoga, visok, mrsav, zilav, raskopcane kosulje, golih prsa, ogrnut kozuhom
koji mu je smetao u poslu, pa ga je odmjerenim trzajima nabacivao na
ramena.
Dva momka, sigurno sinovi, odnosili su sijeno u staju, iz koje se culo rzanje
konja i nemirno udaranje konjskih kopita.
Starac me hladno pogledao ostrim crnim ocima kad sam mu prisao, ocima
opasnim i nepovjerljivim, prijetecim kao vrh noza, ne bih volio da stanem pred
njih kad planu, kad iz ovog zara, pod bijelom nastresicom gustih obrva, bukne
pozar. I sve je na njemu na oprezu, kao i oci, zgrcene ruke kojima je
obuhvatio vile, u sirok trokut rastavljene zilave noge, isturena koscata brada,
stisnute usne.
Nije upitao zasto sam dosao, sta zelim, koga trazim, cekao je, a odredice se
kad ja kazem svoje. Ako bude nevazno, znacajno, opasno, sve ce docekati
jednako i ucinice ono sto mu je najkorisnije.
Zlokobno je to njegovo cutanje. Dok ne kazem, ja sam mu neprijatelj. Zato
sam progovorio neupitan, istresavsi u jednom dahu, Zajkovu i Osmanovu
poruku.
Stari Skakavac me saslusao s istom prijetecom mirnocom, samo mu se
izmedju bijelih vjedja ukazao ostar usjek, i ljutito pozvao sinove.
Istrcali su iz staje, s vilama u rukama, i gledali u mene prijeteci.
- Uzmite konja, dovedite onu budalu iz Zajkine mejhane. Napio se, svasta
prica.
Sinovi su se odmah okrenuli, ocevidno razocarani sto ja nisam krivac, i usli u
staju, po konje, a starac je nastavio da izvlaci sijeno ispod snijega. Nije me ni
pogledao, ni zahvalio, razgovor je zavrsen, ja sam ucinio svoje, on svoje, i to
je svrseno. Sad mogu da idem.
I otisao sam, promrmljavsi pozdrav, koji on nije ni cuo ni ocekivao, posao sam
natraske, da mu bas odmah ne okrenem ledja, zbunjen starcevom cutljivoscu i
neprijateljskim pogledom kojim me pocastio prije nego sto sam se okrenuo,
uznemiren kao da sam bio u razbojnickoj spilji.
Odahnuo sam kad sam izasao na sokak.
Neka me bog spase susreta s ovim Skakavcima na usku putu u gustoj sumi.
Ne bi bilo potrebno da izvuku nozeve, umro bih od straha, izboden njihovim
strasnim ocima.
S kakvim se gadnim ljudima Osman morao udruziti, da bi spasao dobrog
covjeka!
Zar bez nasilja nema ni dobra?
Aratos vas bilo, sanjacu vas kao strasila! Hvala bogu sto nemam nikakvih
vaznih poslova, pa ne moram da se vidjam ni s ovim ni s drugim Skakavcima.
Neka mi samo pozivi moj jadni dobri Mahmut koga se ni macka ne boji.
15. Otac i sin
A ono sto se desilo tri dana nakon te posjete, uvjerilo me da svako treba da se
drzi svoje staze, da ne skrece na tudju. Ne znam, doduse, koja je staza moja,
ali znam koja nije.
Avdija Skakavac, najmladji Omerov sin, umro je iznenada, i danas mu je
sahrana. Nije bolovao, bio je zdrav kao zdrijebe, zakovrnuo je naprecac,
otrovan picem na koje nije navikao.
Otac i braca su ga sami otpremili, okupali, uvili u platno, i pozvali trojicu hodza
da mu citaju molitve za dusu. Dan i noc je stari Omer prestojao nad mrtvim
sinom sto je, pokriven bijelim carsafom, lezao opruzen na sredini sobe.
Osman me pozvao da zajedno odemo na dzenazu, pred Begovu dzamiju. On mi
je i ispricao sve o Avdagi.
- Pa oni su ga ubili - rekao sam uzasnut, sjetivsi se ubilackog pogleda Omera
Skakavca.
- Ne vjerujem. Mozda je zaista umro od prekomjernog pica.
Ali nacin kako odbija moju sumnju nije uvjerljiv. Cini to reda radi, ne zalazuci
se mnogo.
Ne, ubili su ga, sigurno, to i Osman zna, cak me svojim pricanjem sam naveo
na tu misao. Sad govori ono sto treba da se kaze.
Tukli su ga, da mu utjeraju pamet u glavu, a istjerali su mu dusu iz tijela, ne
zeleci to. Njihova divljina, strasna i bez Avdije, postala je jos strasnija zbog
Avdijine gluposti. A mladic je tesko pogrijesio, prekrsivsi njihov zakon cutanja,
koji ih stiti kao zid, koji je njihova tvrdjava. Nisu voljeli da se hvale svojim
djelima, nisu trazili priznanje za njih, nisu pustali glas o sebi. Avdija je
progovorio, i doveo porodicu u opasnost. Htjeli su da ga urazume, da zapamti,
da vise nikad ne govori sto nije za govorenje, da nauci, jednom zasvagda, da
je sigurnost porodice svetinja. A kad su zakljucili da su ga udarcima dovoljno
urazumili, jer tu rijeci ne pomazu, kad su se slozili da mu je zasad dosta te
tvrde pouke, a tesko je znati sta je za njih dosta, kad su ga pustili da se
ispava, Avdija js zaspao zauvijek, izlijecen od nerazumnosti, poucen da nikad
vise ne progovori nista, urazumljen da porodicu ne dovodi u opasnost.
Ubili su ga, a ja sam im odnio vijest o njegovoj krivici. Onda sam ja kriv za
njegovu smrt!
Zaprepastila me ta misao, zabola mi se u srce kao noz, toliko
obespokojavajuca, da sam odmah poceo strasno da se branim.
Nisam kriv!
Zar sam mogao znati da postoje takvi ljudi! Zar se zbog svoje sigurnosti moze
ubiti sin i brat? Mogao sam pomisliti da ce ga izgrditi, da ce mu zaprijetiti, da
ce ga udariti, ali ovo mi ni u najtezoj groznici ne bi moglo pasti na pamet. A
onda, u svemu tome ja sam nevazan, otisao bi neko drugi da nisam ja, i sve bi
bilo isto.
Nisam kriv!
Nisam kriv, ponavljao sam usplahireno, nista nisam kriv. Ali sam neprestano
mislio na mladica, koga su braca i otac, pijanog, tukli, gazili nogama,
izbezumljeni u bijesu zbog neoprostive krivice. Ili su sacekali da se ujutro
probudi, onda su ga izgrdili, on je mozda rekao nesto sto ih je ogorcilo, i poceli
su da vrse svoju porodicnu pravdu.
Sta se desavalo u nekoj zatvorenoj sobi, u nekom mracnom podrumu, u
njihovom mozgu, u njihovoj dusi? Vjerovatno je cutao, jer i on je Skakavac, i
to ga je dotuklo, nije htio da se pokaje, moglo je izgledati da jos prkosi. Mozda
je i prkosio, umiruci. Je li bio svjestan svakog udarca koji mu je grcio utrobu i
raskidao zile, je li vidio zakrvavljene oci koje su ga pekle vatrom? Mozda se
zato nije pokorio ni zamolio za milost.
Bolesno sam zamisljao skrsenog mladica, koga je unutrasnje krvarenje davilo,
kako posljednjim ostacima snage privlaci prebijenu ruku da bi zastitio glavu,
nadajuci se jos necemu. Ili se ne nadajuci nicemu. Ili ne misleci nista. Ili
misleci da je pravo sto cine s njime, i zato je cutao, to je njihova porodicna
stvar, zato ne treba ni jauknuti, da niko ne bi cuo. Ovo se tice samo njih, i
nikoga vise. I on, i otac, i braca, bili su u vlasti zakona jaceg i vaznijeg od njih.
A mozda je to i pobuna mladiceva protiv surovosti tog zakona? Sve je isto, u
malim i velikim zajednicama.
Mucno mi je od tog zamisljanja, od mnostva uzasnih slika, pokreta, uzasa, krvi
koja se lijepi za poludjele pesnice, kostiju koje se necujno krse, silovitog
disanja od napora i od muke, sve do potpune tisine kojoj je ime smrt. A jos mi
je mucnije sto sam tim zamisljanjem otezavao osjecanje svoje krivice. Uzalud
je moja uzbunjena savjest vikala da bi se desilo i bez mene. Desilo se sa
mnom, i vise to ne mogu izmijeniti ni zaboraviti.
Kakav je ovo zivot, kakav svijet, u kojem cinim zlo, i kad mislim najbolje!
A cinim zlo i kad nista ne cinim, ostavljajuci i zlo i dobro na miru. Cinim zlo i
kad govorim, jer ne kazem ono sto bi trebalo. Cinim zlo i kad cutim, jer zivim
kao da me i nema. Cinim zlo zato sto zivim, jer ne znam kako da zivim.
Slucajno prisustvujem zivotu, i sve sto ucinim, nije moje.
Ubio sam covjeka zato sto sam se pomaknuo, zato sto sam rijec rekao. Ne
poznajem ga, nikad ga vidio nisam, a znam, ja sam kriv sto ga nikad vidjeti
necu. I ne pitam se o njemu, zasto je povrijedio zakon porodicne tvrdjave, je li
mu dojadilo cutanje, je li zelio da pobjegne, je li zelio da kaze o sebi nesto
lijepo, vazno, suvise je mlad, potrebno mu je ne samo djelo, vec i rijec o djelu,
mozda samo rijec o ma cemu svome. Pitam se o sebi, zasto sam pristao da se
umijesam u tudji zivot, ne misleci nista, u zelji da pokazem hrabrost koju
nemam, i da budem donekle jednak s ljudima s kojima jednak nikada ne mogu
biti, i pitam se, sta sam to rekao sto je toliko razgnjevilo starog Omera, je li mi
izmakla neka ostra rijec, je li izgledalo da sam ogorcen zbog postupka
mladiceva, je li bilo stogod uvredljivo u nekom mome pokretu? Ne, nista od
svega toga nije bilo, bio sam smusen, pomalo uplasen, pomalo uvrijedjen sto
me starac gleda kao neprijatelja, sto me jedva slusa, mislio sam na sebe, ne
na ono sto govorim, ne na mladica o kome govorim. I to mu je bila presuda.
Zato sto sam rekao svejedno kako. Zato sto sam dosao, svejedno zasto. Zato
sto sam stao na tudju stazu.
Osman je nesto pricao, ne znam sta, smijuci se, kao i uvijek, dok smo isli
prema dzamiji. Ja sam gledao u snjeznu prtinu i mislio o svojoj krivici. Snijeg
nije vise cist i lijep, pretvorio se u ruznu lapavicu, primjecujem to usput,
nesvjesno, iz ascinica se osjeca tezak miris masla od kojeg jedva disem,
Osmanov smijeh mi lici na ruganje mojoj muci.
- Molim te, prestani da se smijes!
Osman se iskreno zacudio:
- Sta ti je? Sta ti smeta moj smijeh?
Nisam odgovorio, ljut na sebe. Zar mi vec smeta i kad se ljudi smiju?
Zacudo, nije se naljutio. Upitao me veselo:
- Rdjavo si raspolozen, izgleda? Licis na kiseli krastavac.
- Mani me, zmija bi se otrovala kad bi me ujela.
- Vidim, samo ne znam zasto. Da se nisi posvadjao sa zenom?
- Ma kakvo svadjanje!
- Ili te boli stomak? Pojeo si nesto tesko, i sad te muci.
- Nije ni stomak. Mislim na jadnog mladica kome idemo na dzenazu.
- Zasto bi na njega mislio, molim, te?
- Da nisam otisao starom Omeru Skakavcu, mozda bi mladic jos bio ziv.
- A to li je! E, znas, ne ljuti se, ali ti si zaista lud. Da nisi otisao ti, otisao bi
drugi.
- Onda ja ne bih bio kriv.
- Zamisli ti, molim te, Sehaga mi, onda, kaze za tebe: - Nije on za taj posao.
Zasto ne bi bio, velim ja. Mozemo i neko dijete poslati, a kamoli njega. A vidis
ti, Sehaga je imao pravo. Zaista nisi nizasto!
- Kamo srece da ste dijete poslali. Nista ne bih znao, i ne bi me grizlo kajanje.
Osman me gledao sazaljivo, kao maloumnika, kao razmazeno deriste, koje o
zivotu nista ne zna. Prestao je da se smijesi, uhvatio me za ruku, okrenuo
prema sebi, i rekao grubo:
- E sad ja tebi da kazem! Nista ne bi znao, velis? Jesi li bas sasvim siguran? Da
nisi javio starom Omeru, javio bi drugi, i sve bi bilo isto, samo bi ti bio cist, sve
bi znao, samo te ne bi mucila tvoja izmisljena krivica. Ali da nikog nismo nasli,
ili da smo nasli krivog covjeka, koji bi se uplasio i otisao serdar-Avdagi umjesto
Omeru Skakavcu, sta bi se onda desilo? Hajde, mucni malo tom svojom
prepametnom glavom! Evo sta bi se desilo: ludi Avdija bi bio zatvoren i sigurno
mrtav, kao i sad. Zatvorili bi i Osmana Vuka, koji se sad smije, a ne bi mu bilo
do smijeha da se to dogodilo. Zatvorili bi mozda i Sehagu Socu, zato sto te
poslusao, i spasao tvog prijatelja. Pa Skakavce, svu trojicu. Zatvorili bi, ne daj
boze, i tebe, jer pod mukama covjek moze i da ne zna sta govori i koga
pominje. I koliko je mrtvaca moglo biti? Prilicno, bogami, jer kad se nesreca
zakotrlja, ne zaustavlja se lako. A zakotrlja se zbog sitnice, sto izaberes krivog
covjeka za nevazan posao, recimo. Ovako, samo je jedan mrtav, nicijom
krivicom, nicijom! Desilo se, kao da ga je voda odnijela, zagazio je malo
dublje, i odnijelo ga. Je li ti sad malo bistrije?
Cutao sam. Gruba stvarnost moze da bude vrlo ubjedljiva.
- Eto, tako ja mislim - rekao je, i opet se nasmijao. - A ti svoje bezmudno
preklapanje okaci o neku stvar. Hocemo li da udjemo? I ne budi ni tuzan ni
veseo na dzenazi, vec onako, kao bajagi ozbiljan. Na mladica ne misli, tako mu
je sudjeno, a ako ces pravo, bolje ovako nego drukcije. Za njega gore, za nas
bolje.
- Kako da ne mislim?
- Lako. Misli na svoju lijepu zenu. Bas je lijepa!
- Opet ti!
- Zasto? Razgovaramo. A reci cu ti iskreno da nismo prijatelji, oteo bih ti je.
Namrstio sam se, kao da me ubo nozem.
- A ja cu tebi reci, jednom zauvijek: ne volim takve razgovore.
- Ni ja - nasmijao se Osman priguseno, jer su ljudi ulazili u dzamijsko dvoriste.
- Hocu samo da te navedem na druge misli, da zaboravis mladica. Bolje da
mislis o zivoj zeni nego o mrtvom Avdiji.
Nista mu ne mozes, udari te i pomiluje, naljuti i smiri, sve u jednom trenu. On
je vedri sotona, bez srca a blistavog uma, tacan i hladan kao sat. I bezdusan,
kao sat.
Ispred dzamijskog dvorista stajao je barjaktar Muharem, i prosio, ne pruzajuci
ruku, nista ne govoreci. Pipnuo sam se za dzep, ako sam znao da nemam
nista, i zamolio Osmana da mi pozajmi nesto sitnog novca. Izvadio je, ne
brojeci, punu saku.
- Daj barjaktaru.
Pruzio mu je, i Muharem je uzeo, ne zahvalivsi.
- Stari jazavac! - rekao je Osman veselo, kad smo usli.
Moze li ga ista dirnuti? Zar je neosjetljiv i na ovakvu nepravdu?
- O kome to govoris?
- O barjaktaru Muharemu.
- Zar ti nije zao covjeka ni kad je u nevolji. Nije on kriv.
- Pa jest, ostavili su starog junaka na ulici.
- Zar je to smijesno?
- I prisilili ga da pod starost prosi. Da ne umre od gladi.
- A zar nije tako?
- Pa, nije, brate, nije, sta se cudis? Nije. Sehaga mu svakog mjeseca daje vise
nego sto mu treba.
Iznenadio sam se.
- Cuo sam da prosi iz inata, jer nije dobio sto je trazio, a za ovo nisam znao.
- Tacno, iz inata. A da je dobio, bio bi kao i drugi. Mozda i gori. Sad cuti,
pocelo je.
Stali smo na kraj reda sto se stvori iza hodze i mrtvaca na kamenom postolju
ispred dzamije. Dok je hodza izgovarao molitve, mislio sam o Osmanu.
Je li svijet kako ga on vidi, jednostavniji ili slozeniji nego svijet kako ga ja
vidim? Izgleda da je slozeniji, jer on zna da svaka stvar ima lice i nalicje, privid
i sustinu, koru i srciku. Za mene je barjaktareva prosnja njegova nesreca i
nasa sramota, za Osmana je to starcev hir i sitnicava osveta. Ja sve vidim kao
kob i nesporazum medju ljudima, cemu nema lijeka. On sve smjesti u ljudske
okvire i ljudske mjere, ne dajuci prednost ni nevolji ni nasilju: nevolja je ono
sto se mora, nasilje ono sto se moze. Kod njega se da i ne toliko mijesaju da ih
jedva razlikujes, zlo i dobro su rod rodjeni i cesto idu pod ruku, kazna i krivica
su moc i nemoc, zivot je zanimljivo rvaliste u kojem jedni padaju, drugi
pobjedjuju, ne zato sto su gluplji ili pametniji, vec sto su jedni nespretni, drugi
lukavi. Nespretne ne treba zaliti, bili bi surovi kao i oni drugi, samo kad bi ih
slucaj ili sreca bacili nekome na ledja. Ne treba se uzbudjivati ni zbog cega, i
najbolje se svemu smijati, i paziti da ne dodes pod zrvanj. Ako neces da budes
odozgo, pricuvaj se da ne budes odozdo, i zivi kako ti je volja. On ne mrzi
ljude, samo ih ne uzima ozbiljno, pomalo ih prezire, zivot provedu u svadjama
i brigama, kao ludaci.
Ova povrsna filozofija, koja me odbijala i privlacila, cudno je spajala
neobaveznost i veliko poznavanje ljudi. Kod mene su se, opet, nekako spojili
osjetljivost za svaki cin, i veliko nepoznavanje ljudi. I mislio sam jednostavnije
nego Osman, pored sve njegove povrsnosti. Kod mene su ne i da ljeto i zima,
dobro i zlo su dvije razne strane svijeta, kazni ima vise nego krivica i nisu ni u
kakvo uzrocnoj vezi, zivot je zalosno razbojisite u kojem su krvnici malobrojni,
zrtve mnogobrojne, dizu se bezobzirni, padaju slabi, i sve je toliko zalosno da
je najlakse plakati i ne misliti.
Moje misljenje je malodusno i slabacko, neprihvatljivo za covjeka koji djeluje:
njegovo je surovo i sebicno, neprihvatljivo za covjeka koji misli. Sta je onda
prihvatljivo? Ramizovo? Njegov stav mi je najblizi i najdalji, jer je
najnesebicniji i najopasniji, ali o njemu sad necu da mislim.
U tom mucaljivom smusenom preturanju po sebi, precuo sam stare molitve
koje znam, koje svako zna, a dobre su za svakog novog mrtvaca, jer je svaciji
kraj isti, i ista je milost koja se trazi od boga. Ta uvijek ista ljudska sudbina i
uvijek isto kukanje za oprastanje grijeha, i cini sprovode toliko zamornim. A
kad se hodza okrenuo prema nama, i poceo da pita kakav je bio ovaj mrtvac,
je li za zivota bio dobar i posten, i jeli zasluzio carstvo nebesko, ja sam se
trgao. Pogledao sam starog Omera Skakavca; vidio sam ga sa strane,
izbrazdano lice mu ja ostro i zategnuto, bijele vjedje nadnesene nad upale oci,
kao krila neke bijele ptice. Sta sad misli dok mi odgovaramo da je mrtvac bio
dobar i posten covjek? Je li mu se steglo srce, ili ni sad ne da tuzi da mu
pridje? Digao je glavu, bori se sa sobom, ili prkosi bolu, a onda mu je glava
padala, sve nize, bradom do prsa. Suza mu je kanula niz rijetke donje
trepavice, i polako klizeci niz hrapavo lice, nestala u teskim brazdama. Gurnuo
sam Osmana laktom, i glavom pokazao na Omera. Osman je samo trepnuo,
vidio je i on. A onda je opaki starac snaznim pokretom digao glavu, i ostao
zagledan u dzamijski prozor, iznad zemlje, iznad kamena, iznad mrtvaca. Sam
sa sobom. Zastidio se svojih suza, pred sobom, ili pred drugim ljudima. Hoce li
ga savladati tuga i kajanje, kad padne noc koja nas izdvaja i usamljuje, i mrak
koji nas suocava s nama samima? Ili ce se odbraniti mladicevom krivicom i
svetinjom ugrozene porodice? Sad je stajao pred nama kao zrtva nemilosrdne
sudbine, i ljudi su ga zalili, zalili su ubicu. A prava zrtva je lezala na kamenom
postolju, pokrivena maslinastom cohom, nepomicna i cutljiva, rjecit prjekor
samo ocu i braci. I eto, sve sam znao, i o ocu i o sinu, a zalio sam i jednog i
drugog. Zrtve su obojica.
Kad sam prisao Omeru, da mu izjavim saucesce, kao i ostali, njegovo kameno
lice se zgrcilo, a ruka u mojoj ostala nepomicna i hladna kao led. Prepoznao
me i sjetio se onog dana dok mu je sin jos bio ziv. Bio sam crni glasnik i za
njega i za mladica. Povukao sam ruku i pridrzao je, klonulu vrelu, uznemiren
starcevom besmislenom mrznjom.
- Mrzice i tebe i mene i sinove i cio svijet, samo da ne bi mislio na svoju krivicu
- sapnuo mi je Osman, kao da je osjetio o cemu mislim.
O svojoj krivici nisam dospio da mislim, bojao sam se da ce me muciti dok
budem gledao mladicev pokriveni les. Zaturio sam je, zbog mladicevog oca,
dok sam otkrivao tajne njegovog ledenog lica. A kad se razmisljanje o njemu
rasplinulo, postajuci blijedo i umorno, kao slika u oku, kad se spuste ocni
kapci, u meni je pocelo da se javlja cudno osjecanje nelagodnosti. Nisam znao
zasto. Zaboravljao sam je na trenutak, pa bi opet ozivjela, kao mutna sjenka,
kao nejasna misao o necem neprijatnom. Nije o starcu, ni o mladicu. O cemu
je onda, zbog cega? Znao sam, tako se javljaju stari pokopani strahovi, neke
prastare slutnje, bivsa mucna predosjecanja, narocito ona iz rata, dok sam
puzio kroz sumu, jedva smirujuci stravu srca sto je osjecalo blizinu tudjeg
vojnika. Tragao sam za tim nemirima, lovio ih u sebi, i izvlacio, toboze mrtve,
a onda ih opet nalazio u nekom krajicku misli, u sredistu nekog straha bez
razloga. Ali sad nikako ne mogu da pronadjem tu neprepoznatu staru
nelagodnost, a pominjao sam sve koje sam znao, zovuci ih milostivim zovom,
kao sto fakir svirkom izvlaci zmije iz rupe. Moj zov je ostajao bez odziva.
Zmijska prijetnja je ostala, iako nisam znao kakva je.
A onda sam se okrenuo, iznenada, nizasto, i ocima se susreo sa serdar-
Avdaginim pogledom.
Eto odakle izvire moja nelagodnost!
Mozda sam taj pogled vidio i nesto ranije, bez svijesti o njemu, ne zapamtivsi
ga, mislima u necem vaznijem, a mozda i nisam, nego me, lijepeci se
pogledom za moj potiljak, upozorio na sebe prije nego sto sam ga vidio.
Naslutio sam ga, kao neprijateljskog vojnika.
Tako smo stajali, kao metak i cilj.
Poslije, kad sam prisao Omeru Skakavcu, vidio sam da Osman razgovara s
Avdagom.
Upitao sam ga, kad smo se opet nasli:
- Sta si to govorio s Avdagom?
- Pitao sam ga, da li je poznavao Avdiju.
Pa on je lud! Ili oblijece kao nocni leptir oko svijece!
Rekao sam, opominjuci ga, i prekoravajuci:
- Poznavao sam jednog vojnika, postajao je strasno uznemiren cim pocne
bitka. Jurio je u najveci okrsaj, samo da ne ceka. Poginuo je, uskoro.
- E, ja ti nisam taj tvoj usplahireni vojnik. Avdaga je mene zelio da upita isto,
pa sam ga preduhitrio. Upitao je i on mene, poslije. Ti i ja poznajemo svakoga
- rekao sam mu. - Ti zbog svojih poslova, ja zbog svojih. Samo sto se moji
poznanici ne kriju preda mnom.
- Cijelo vrijeme je gledao u mene.
- Gledao je svakog, to mu je posao. Bas te briga!
Zamolio sam ga da odemo do Mahmuta Neretljaka, sasvim je blizu, u
Kujundziluku, da mu kaze dvije lijepe rijeci, jos nije zaboravio ni prebolio sto
ga momci na Bajram nisu pustili u kucu.
- Budala je taj tvoj Mahmut. I sto se zakacio bas za mene?
- Jedina mu je zelja da mu prijatelj bude neki vazan covjek.
- I ja sam taj vazan covjek?
- Danima govori samo o tebi.
Osman je poceo da se smije, kao da je cuo najludju salu.
- E veca je budala nego sto sam mislio.
Pristao je ipak da se vidimo s Mahmutom, mada nije mogao da razumije moje
razloge, i sigurno je mislio da sam malo caknut ili da nesto krijem. On ne zna
sta je sazaljenje, smatra da je uvredljivo i za onog ko ga pokazuje i za onog
kome je namijenjeno. Napomenuo je da nema mnogo vremena, i da ne zna
zasto gubi vrijeme na ludosti, ali, eto, reci ce te dvije glupave rijeci, samo radi
mene, sigurno mi to zbog neceg treba, a onda ce za poslom, dosta je izgubio i
ovako.
Mahmut je bio u ducanu. Vidjeli smo kako je jedan mladic izasao pa opet usao,
neko ga je pozvao ili se necega sjetio.
Kad smo se priblizili, culi smo kako mladic, mrsav i visok, govori, drzeci se
rukom za kvaku nezatvorenih vrata, kao da je htio samo jos to da kaze pa da
ode. Ali kad smo culi sta govori, zastali smo, pogledali u odskrinuta vrata,
pogledali jedan u drugoga, i nismo znali sta da radimo. Ja nisam znao, pa sam
mislio da ni Osman ne zna. Odmah mi je bio jasno, to je Mahmutov sin, zlatar
iz Mostara, dosao je na razgovor s ocem. Ali kakav je to razgovor, gospode
boze! Pa nije ni razgovor, vec bijesno rezanje, u koje je Mahmut ponekad
plasljivo ubacivao poneku rijec.
- To mu je sin - sapnuo sam Osmanu nelagodno. - Hajdemo odavde.
- Cekaj, hocu da cujem!
Stao je sa strane, pored vrate, i slusao napregnuto, ruzno isceren, mrmljajuci
nesto nerazumljivo.
- Sramota je, velis, sto tako govorim? Sramota je ono sto ti radis cijelog
zivota! Otkako znam za sebe, znam i za stid, zbog tebe. Danima sam placao
zbog oca lopova, djetinjstvo si mi unistio. Kazem, otac si mi. Jesi, na zalost.
Zato sam i pobjegao od kuce, zbog takvog oca, bio sam izgnanik, kao i ti, ni
kriv ni duzan. I sada, kad hocu da otpocnem novi zivot, imam prava da trazim
svoj dio.
- Evo ti radnja, eno ti kuca, dovedi zenu ovamo, zivjecemo zajedno.
- Skocio bih u Neretvu, a ne bih se vratio ovamo.
- Pricekaj dok ne nadjem novac.
- Necu da cekam, i neces naci novac. Prodaj ducan, prodaj kucu, sta ce vam
onolika, uzmite manju.
- Zar pod starost, sine! Zar ne mozes cekati da umremo? Necemo dugo.
- Ne mogu cekati, novac mi treba.
- Jea li razgovarao s majkom?
- Razgovaracu ja s kadijom, sudski cu traziti svoj dio. A majku cu povesti sa
sobom u Mostar.
- Njoj je dobro sa mnom.
- Nikome nije dobro s tobom.
Osman se krto nasmijao, iskezivsi zube, i poceo udarati nogama o prag, da
otrese snijeg s cipela, da ga cuju.
Uhvatio sam ga za ruku, da ga sprijecim, otrgnuo se.
U ducanu je nastala tisina.
- Ne pominji da smo culi razgovor.
Usao je u radnju. Hoce li sve pokvariti? Mahmut je sasav, ali je ponosan. Cak
je sakrio da ima sina! Precutao ga je, da ne bi otkrio svoju nevolju s njim.
- Smetamo li? - upitao je Osman, gledajuci u mladica.
- Ne smetate, taman posla!
Naravno da ne smetamo. Nikad mu pomoc nije dosla u bolje vrijeme.
A ipak je sarao ocima.
- Ko ti je ovo, Mahmute?
- Sin.
- Lijep ti sin.
Mahmut je gledao u nas zbunjeno, ne znajuci da li smo culi sta su on i sin
govorili.
Pozurio sam da ga umirim, i da sknenem razgovor, jer je Osman bijesno
udarao stegnutom pesnicom desne ruke o dlan lijeve, i lako se moglo desiti da
mu vlastiti dlan ne bude dovoljan.
- Svratili smo da te vidimo.
- Hvala vam - promucao je Mahmut.
- I da ti kazem zbog Bajrama - dodao je Osman neprirodno ljubazno. - Zao mi
je sto se nismo vidjeli. Bas kazem Ahmetu, navalili poslovi, glavu ne mogu da
podignem.
- Znam, rekao mi je.
Mladic se okrenuo ocu:
- Ja sad idem.
Sad idem, a srescemo se ili cuti uskoro!
Zazvucala je prijetnja!
I izasao, ne pogledavsi nas. Nismo ostavili na njega bogzna kakav utisak, a
mozda nas je otpisao cim je cuo da smo Mahmutovi prijatelji. Zao mi je
Mahmuta, ali nisam osudjivao mladica, jer njegova zivotna staza nije bila
ravna.
Mahmut je pozurio da opravda njegovo nedolicno ponasanje:
- Zeni se, pa ne zna kud glavom udara. Bas razgovaramo maloprije, da
prodam ovaj ducan, a on da kupi stogod u Mostaru.
O, muko roditeljska!
- Prodaj! - rekao je Osman odlucno.
- Ma ne znam, nije lako ni prodati. Kad prodajes, sve je jevtino, kad kupujes,
sve je skupo. A nekako mi i zao, dodjem ovamo, sjednem, i cini mi se da nesto
radim.
Osman se odjednom necega sjetio:
- A zasto sjedis u ovom praznom ducanu, varas sam sebe da nesto radis. Zasto
nesto zaista ne radis?
- Ostarilo se, moj Osmane. Sta bih ja mogao da radim?
- Znas li onu Sehaginu magazu gdje drzimo zito? Da li bi mogao zapisati koliko
vreca primis?
- Kako ne bih mogao!
- E, onda, nabavi mangalu, i dodji po kljuceve! Dedo odlazi, otvara svoju
radnju.
Mahmut je progutao pljuvacku, pa mu je guka dugo silazila niz tanki vrat,
pogledao u mene, da me pogledom upita je li to sala, posao prema Osmanu,
pa stao, sasvim zbunjen.
Hoce li zakolutati ocima? Hoce li zamahati rukama? Hoce li pasti?
Ali ne! Mahmut se hrabro drzi. Uzbudjen je, ali se drzi!
I ja sam uzbudjen. Sta se to desilo s Osmanom?
- Ako se ne salis - rekao je Mahmut drhtavo, trudeci se da izgleda obicno - ako
se zaista ne salis... Pa, pristajem, naravno. Kako ne bih pristao! Ako se ne
salis... I ne znam kako da ti zahvalim!
- Sta imam da se salim, i sta imas da mi zahvaljujes. Ne postavljam te za
muftiju. A ovaj ducan prodaj!
- Prodacu. Idem da kazem zeni. Prodacu. Odmah! A kuca? Da li da prodam i
kucu? Gubio je glavu!
- Zasto bi kucu prodavao?
- Velika je, sta ce nam onolika? Kupio bih manju.
- A kad ti dodju sin i snaha? Bilo bi vam tijesno u maloj kuci.
- Pravo imas! Zaista bi bilo tijesno.
Isli smo, poslije, carsijom, cuteci. Osman je odmahivao glavom, kao da se jos
cudi i ljuti.
Rekao sam mu ono sto sam mislio:
- Iznenadio si me. Mislio sam o tebi drukcije.
- Naljutio me onaj magarac.
- Bojao sam se da ga ne udaris.
- Umalo. Ili ga udariti, ili uciniti nesto glupo, druge nije bilo.
- Nisi ucinio nista glupo.
- E, nisam djavola! Vidjeces kakva ce tarapana nastati u magazi, Mahmut nije
ni za kakav posao.
- Ne daj mu novac u ruke - rekao sam nerado, ali je posteno da mu to kazem,
posteno i zbog Mahmuta.
- Zar ti tako o prijatelju?
- Bolje bi bilo da ne dodje u iskusenje. Prilika stvara lopova.
Osman se nasmijao. On se smijehom lijeci, izgleda.
- I lopov stvara piliku. Doci ce u iskusenje, naravno. I podleci ce. Novca nece
imati, jer ja sve isplacujem. Ali ce odvaditi kilu-dvije iz svake vrece, i njemu
dosta. Tako je i Dedo radio i, eno, otvorio svoj ducan. I uradice svako, taman
da sveca dovedes. E, pa, vrlo vazno. Svaki dobar trgovac uracuna kalo,
uzimajuci u obzir tu ljudsku slabost. Bilo bi pametno kad bismo kalo
uracunavali na sve u zivotu. Znas da tako mora biti, i ne ljutis se.
I tako, prvi put sam vidio da i Osman ima slabosti. I prvi put se prevario za
Mahmuta.
Od magaze za zito Mahmut je stvorio svoje carstvo.
Okrecena, ociscena, prozracena, postala je ljepsa i svjetlija, a mala soba u
kojoj je sjedio, pretvorila se u ugodno prebivaliste. Na sredini sobice je
mangala puna zara, oko zida lijepa secija, pod je opran, zidovi bijeli, Mahmut
veseo.
- Lijepo ti je ovdje - rekao sam ono sto je Mahmut sigurno volio da cuje.
- Nije bilo lijepo.
- Vjerujem.
- Kad sam prvi put dosao, smucilo mi se, prljavo, mracno, ruzno, gadno ti da
udjes a kamoli da ostanes. Gdje cu primati prijatelje? - mislim. Pa nagovorim
Osmanagu, te majstori okrece, ja i zena ocisitimo i operemo, donesemo ove
stvari od kuce, i eto, sad je ovako. Sigurno se cudis sto ce mi ovolika secija, i
Osmanaga se cudio...
- Ko ti je taj Osmanaga?
- Osmanaga Vuk. Ova secija je za komsije, trgovce i zanatlije. Vec su jutros
bili. Juce sam ja njih posjetio, i pozvao na naselje.
- To ti je prvo sto si uradio?
- Prvo sam ocistio, a onda ih pozivao. Takav je trgovacki red.
- Hoces li im davati savjete o poslovima?
- A ne! To se medju trgovcima ne radi. Osim ako te neko upita. A imam dosta i
svoga posla.
- Ni rakiju ne osjecam.
- Ovdje ne pijem, nije red. Popijem kod kuce, ali malo, pa na spavanje. Na
posao valja uraniti, a valja i okasniti.
- Cekaj, molim te! Da nisam zalutao? Da ne govorim s nekim ko je slican
Mahmutu? Zar bas nista nije ostalo od starog Mahmuta?
- Dosao sam pameti, to je sva promjena. Na bolje, nadam se. A bilo bi vrijeme
da se i ti smiris.
Sta se ovo desilo s Mahmutom? Dok je hodao besposlen, bio je svraka
brbljivica, sad je pametna sova. Nekad je krsio sva pravila, kao nedorasli
djecak, sad zna sta je carsijski red, kao svaki trgovcic. Sta je od njega ucinio
Osman? Je li leptiru iscupao krila, i ostavio crva da puzi po zemlji? Bio je
zanimljiv, sad je dosadan. Bio je socan, sad je sparusen. Bio je jedan jedini,
sad je jedan od mnogih. Zar to znaci: opametiti se?
- Sanjas li jos da ces se obogatiti?
- Ne sanjam - odgovorio je pametno. - Zasto bih lagao sebi? Ovako je
sigurnije, i bolje, i lakse. Posao nije tezak, o plati s Osmanagom jos nisam
govorio...
- Ko ti je Osmanaga?
- Osmanaga Vuk, brate. O plati, velim, jos nismo govorili, ali ako bude kao
Dedina, ne bojim se sirotinje pod starost. A nece biti manja, sigurno, vjerujem
da ce biti i veca, Osmanaga zna kako je bilo prije mene a kako je sad. Jesi li
vidio macke u magazi?
- Kakve macke?
- Donio sam cetiri macke iz komsiluka. Posla je malo vise, mijenjam im vodu,
cistim sto unerede, ali je korisno. Love miseve.
- To ti je pametno! - rekao sam, ne krijuci da se rugan.
On je to primio sasvim ozbiljno:
- Pa i jest pametno. Vidim, miseva citava vojska, vrece izgrizene, zito
pojedeno, steta, i kolika. Ovako racunam: neka ih je u magazi dvije stotine, a
ima vise, za godinu ce ih biti dvije hiljade, za deset godina dvadeset hiljada.
- Pa sta su cekali dosad? Zasto ih ima, samo dvije stotine?
- Lani su sigurno bila samo dva misa, musko i zensko, a kote se strasno. I
tako, bice ih dvije hiljade. E pa, neka jedan mis pojede samo dvadeset zrna na
dan, dvjesta miseva dnevno pojede cetiri hiljade zrna, godisnje oko miliom i po
zrna. Neka u svakoj oki ima dvije hiljade zrna, to je sedamsto pedeset oka.
Ako jos toliko dodje komsijskih miseva na cast, a sigurno dodje i vise, koliko je
to tovara zita? Tovara! Osmanaga je zinuo kad sam mu to izracunao.
- Ko ti je taj... a, znam! Nikako da se naviknem na tog Osmanagu.
A Osmanaga je sigurno zinuo kad je cuo koliko ce tovara zita Mahmut izvuci iz
magaze, sve optuzujuci miseve!
Ni to nije istina! I ja sam zinuo kao i Osman, i iz istog razloga, jer Mahmut vise
nije Mahmut. Nista nece odnijeti!
- Zatvorili smo sve rupe, donijeli macke, i sad ce tri tovara vise ostati u
magazi.
Nebesa, otvorite se! Sam sebi je zatvarao odstupnicu!
- Jesi li tom svom Osmanagi iznacunao koliko ce macke unistiti miseva?
- Jesam. Neka svaka uhvati samo deset na dan, cetiri ce uloviti cetrdeset
miseva.
- Godisnje toliko i toliko, u redu, i tako ce u ovoj borbi macaka i miseva
pobijediti misevi, nadam se.
- Nece, jer, vidis...
- Vidim. Jesi li prodao ducan?
- Imam nekoliko musterija, cekam bolju cijenu. Na lijepu je mjestu.
Srce me zaboljelo od zalosti. Ovo vise nije moj Mahmut. Onaj moj bio je
lazljivac-pjesnik, ovaj je sitni racundzija. Moj Mahmut je lovio oblake, ovaj lovi
miseve. Moj Mahmut je bio sasav i drag, ovaj je dosadan i mrzak.
Kako se ovolika promjena mogla desiti za tako kratko vrijeme? Onda i nije bio
sanjar o nemogucem, vec varalica koji je samo cekao priliku da postane ono
sto jest.
Mozda nije pravo sto ovako mislim, jer je, nesrecnik, dobio ono o cemu je
sanjao, malo manje, malo prizemnije, ali se smirio. Zasto sam ga zamisljao
kao mastala koji i ne zeli nista da ostvari? Ovako je prirodnije. Ali je u zivotu
jedan zanimljiv covjek manje, a to je nenadoknadiv gubitak. Nije steta ako
nestane jedan od jednakih, to list ljudski opada. Ali ako umre onaj ko se
izdvojio svjezinom, ostaje zastrasujuca praznina. Sto je vise sivih ljudi u sivom
zivotu, sve je sivlje, sve tuznije zivjeti.
Umro je pjesnik, svejedno kakav, rodio se jos jedan trgovac.
Mozda nije ni postojao, mozda sam ga izmislio, mozda sam ga izdvojio bez
njegove zasluge i krivice. A opet sam ja izgubio najvise. Njegova vjecna ceznja
o sreci, mozda i zamisljena, bila je san koji se nece nikad ostvariti, i zato
lijepa. Njegova rasutost, njegova rasivenost, njegova vedra bespomocnost,
njegova naivna laz, njegova nedosljednost, njegov strah i nesigurnost, njegovo
smuseno brbljanje, sve je to bilo ljudsko. Ovo je suvise obicno. S ovim
covjekom necu imati sta da razgovaram. I odvojicemo se, na njegovu radost.
Ja, ovakav, njemu ovakvom, nisam vise potreban. Ni on meni.
I dok sam s nesto ogorcenja i mnogo tuge, sahranjivao jednog covjeka, koga
vise nema, a s ovim ne mislim sklapati prijateljstvo, razmisljao sam kako da
odem, da ne uvrijedim onog bivseg, jer me se ovaj ne tice.
Tada je u magazu usao serdar Avdaga. Nije me ni obradovao ni razalostio,
pomislio sam da cu lakse otici, bez ikakva objasnjenja.
Ali nisam otisao, izgledalo bi da bjezim.
Mahmut je ustao, stavio ruku na prsa i poklonio se, vise i usluznije nego kad je
bio stari Mahmut, ali s mnogo vise dostojanstva. Nekad ga je sacekivao jadan i
uplasen, nemajuci mogucnosti da misli o svome drzanju, sad je miran, siguran,
zasticen, i zna sta je red.
Nesto mu je i rekao, nisam zapamtio rijeci, ali znam da je lijepo i skladno,
drago mu je, pocascen je, tako nekako. I bas zato sam odlucio da ja ne
ustanem, uvrijedjen Mahmutovim ponasanjem, njegovom zalosnom
promjenom koja se, eto, vidi u svemu, ogorcen njegovom spoljasnjom
poniznoscu i stvarnom sigurnoscu, najneprihvatljivijom mi od svega sto je
Mahmut mogao izmisliti. Ne izmisliti, vec postati. Nista on vise nece izmisliti. A
onda mi je palo na um da je ovakvo moje ponasanje neprikladno, i nije prkos
Mahmutu vec Avdagi, a bez ikakva razloga i smisla, pa sam nesigurno ustao, i
opet sjeo, i opet ustao, i sjeo, kad je Mahmut doveo Avdagu do secije, kao
nevjestu. Tako mi je pokvarilo raspolozenje i Mahmutovo i moje ponasanje, a
moje smijesno ustajanje me uvjerilo da je u nevaznim stvarima najbolje uciniti
ono sto i drugi cine, jer bi mogao uciniti ono sto niko ne cini.
Steta sto ne mogu da odem odmah, bilo bi nezgodno, izazovno, i mozda bih
opet nekoliko puta polazio i odustajao, kao sto sam sjedao i ustajao. Najgore
je sto covjek, zbog jedne sitne greske, pocne da ih nize, kao djerdan. Nista
toliko ne mrzi usamljenost kao pogreska.
Najmanja je mogucnost da pogrijesim ako budem cutao.
Cutao je i serdar Avdaga.
Srecom, govorio je Mahmut. Pricao je isto sto i meni, cak istim rijecima, ne tice
ga se sto ja slusam (ranije to nikad ne bi ucinio), o krecenju, o pranju, o
stvarima, o misevima, o zrnima zita u jednoj oki, o steti, o mackama iz
komsiluka, i o koristi od njih, sto je priznao i sam Osmanaga.
Jedva sam se uzdrzao da se ne nasmijem, kad je Avdaga upitao: koji to
Osmanaga? Samo on nije pitao podsmjesljivo i gorko, kao ja, on zaista nije
znao ko je Osmanaga, jer Osmana niko tako nije zvao.
Mahmutovo pricanje je bilo glupo i sitnicavo, kao i maloprije, mozda jos
nepodnosljivije, jer sam slusao drugi put, a ovi zidovi ce ga slusati svaki dan,
ja necu nikad vise. Ali je sada, i ovakvo kakvo je, ovo dosadno trabunjanje bar
imalo nekog smisla, sluzilo necemu, ispunjavalo je mucnu tisinu koja bi nas
mogla poklopiti.
Izbjegavao sam Avdagin pogled, toboze slusajuci Mahmutovu pricu. A kad bih
ga pogledao, vidio sam da cuti i slusa. Cuti sigurnije nego sto slusa, pogled mu
je prikovan za zar u mangali. Cutanje mu je tesko, teretno, mucno, puno zle
volje i, zacudo, tuge. Tuge, zaista!
Odakle tuga u srcu i na licu ovog covjeka koji ni ubijenog brata nije pozalio,
koji nikog svoga nema jer mu ne treba, kome je njegova sluzba i zena, i djeca,
i ljubav, i sreca? A ipak, tuga i potistenost vire mu iz ociju, iz drzanja, iz svake
crte lica, isti kao kod svakog drugog covjeka.
Ali, sto mu je muka na licu izgledala teza, glava mu je padala sve nize, i kad se
cinilo da ce zaspati, odjednom je digao ruku usred Mahmutove price, i prekinuo
ga, ne sacekavsi ni kraj recenice o mackama i misevima.
Mahmut je poslusno zacutao, ni zbunjen ni uplasen, i mirno cekao njegovu
rijec.
Avdaga je upitao tiho:
- Zasto ti je Osman dao ovo mjesto?
- Zna da sam posten i vrijedan. Zato mi je dao ovo mjesto.
- A zasto nije njega uzeo? - pokazao je na mene. - Ne voli da radi, kao ni ti, ali
je posteniji od tebe.
- Nije red da mi to pominjes, Avdaga. Svakome se svasta desavalo u mladosti,
a i platio sam, i previse. Sto me ne sudis po onome kakav sam bio i kakav sam
sad?
- Za ovo poslije ne znam. Ne zna ni Osman. Za ono prije znam. Zna i Osman.
Zasto ti je onda dao mjesto? A nisi ni trgovac.
- Znas sta, Avdaga - rekao je Mahmut, kao svaki covjek od ugleda kome su
udarali na ponos. - Kako bi bilo da pitas Osmanagu a ne mene. On ce najbolje
znati.
- Mozda cu pitati i njega. Sad pitam tebe. Zasto ti je dao ovo mjesto?
- Pravo da ti kazem, tvoje pitanje je uvredljivo.
- Ne znam je li uvredljivo, ali je potrebno.
Pa su zacutali.
Mahmut je poceo da trlja svoju bolesnu nogu, strah i uvrijedjenost ga uvijek
na nju podsjete.
Avdaga je tuznim mrtvim ocima gledao u Mahmuta, sigurno zaleci sto mu
glava nije od stakla, ili sto je ne moze razbiti, da bi u Mahmutovu mozgu nasao
odgovor na pitanje koje ga je i dovelo ovamo.
Ni jedan ni drugi nisu, izgleda, znali nista. Mahmut je uvjeren da ga je
posluzila sreca, jedan covjek je konacno otkrio njegovu trgovacku sposobnost,
i zato mu dao mjesto. Svaka druga pretpostavka, ma kakva da je, a ne moze
ni da se nasluti, za njega je uvreda. Avdaga je, opet, mislio, da je samo lud
covjek mogao iz cista mira uzeti Mahmuta u sluzbu. Osman nije lud; onda
mora da postoji neki razlog za taj nerazumni postupak. Koji razlog? Je li ga
necim zaduzio, je li mu ovo plata za neku uslugu? Mahmutova usluga je uvijek
sumnjiva, Avdaga to dobro zna, u tom slucaju ucinjeno je nesto ruzno, i
vrijedilo bi znati sta je to.
Da li on uvijek trazi ovako naslijepo?
Dugo je cutao; i to je nacin da uznemiri covjeka.
Mahmut je drhtavim prstima sve jace gnjecio bolesnu nogu, ucutkan
Avdaginim cutanjem o nejasnoj sumnji, nemiran zbog Avdaginog teskog
pogleda, uplasen zbog Avdagine upornosti kojoj nije znao razlog. Mozda je
pomislio: zar prepreke vec na prvom koraku, zar ce pokusati da stanu na put
mojoj sreci? Tako ojadjen, poceo mi je licitti na starog Mahmuta.
Moglo bi biti i zanimljivo da nije mucno.
Avdagino cutanje ispunjava zrtvu strahom zbog onoga sto ne kaze i ne otkriva,
ostavljajuci joj dovoljno vremena da misli o mogucim krivicama, i da klone. A
mozda je to i stedljiva paljba, zbog malog broja metaka. Ako postoji samo
sumnja, napad ne moze dugo trajati. Vrtjeli bi se u sumanutom krugu istih
pitanja i istih odgovora, i sumnja ne bi postala sigurnija.
Ali Avdaga jos nije bespomocan: poceo je da kruzi oko zrtve, suzavajuci krug.
Upitao je:
- Jesi li poznavao dizdara?
- Kojeg dizdara? - upitao je Mahmut, nemocno lukav.
- Dizdara.
- A, dizdara!
- Jest, dizdara.
- Poznavao sam ga.
- Dobro?
- Samo iz vidjenja.
- Jesi li cesto s njim razgovarao?
- Nikad, a ne cesto. U zivotu s njim nisam progoviorio ni rijec.
- Sjeti se!
- Znam dobro.
- Da li bi se mogao zakleti?
- Mogao bih.
- A kad si bio zatvoren u tvrdjavi?
- A, to! Ne znam, mozda me pitao za ime.
- I za krivicu.
- Zaboravio sam.
- Jesi li zaboravio jos stogod?
- Ne znam na sta mislis.
- Kad si posljednji put govorio s njim?
- Kazem ti, onda, u tvrdjavi.
- Ne kazes ti, vec ja. A sad, uskoro?
- Poslije onog, nikad vise, djece mi moje.
- Vidio sam koliko vrijedi tvoja zakletva.
- Upitaj dizdara, i on ce potvrditi.
Opet je naislo cutanje, kao oblak.
Mahmut je grcevito odbijao da je razgovarao s dizdarom, kao da je to samo po
sebi sumnjivo. Tako bi odricao da je setao pored rijeke, da je jeo sarmu za
rucak, da ima pet umjesto cetiri macke, samo kad bi ga Avdaga o tome pitao,
jer ko zna sta sve moze biti sumnjivo i opasno.
A meni je tek tada postalo jasno. Avdaga vrsi istragu zbog otmice, i misli da je
Mahmut razgovarao s dizdarom! Za tu uslugu Osman mu je dao posao.
Zao mi je Mahmuta, znam da nije umijesan nista, a ne mogu mu pomoci. Kako
da kazem Avdagi: Osman Vuk nije znao za Mahmuta, sreli su se tek u noci kad
je otmica izvrsena.
Zasto mu je dao posao, ne znam. I mene i Mahmuta je iznenadio, mozda i
sebe, tim trenutkom slabosti, koji se nece skoro ponoviti.
Avdaga ne moze razumjeti ljudsku nedosljednost ni neocekivanu odluku, on
vidi samo uzrok i posljedicu, uslugu i nagradu. On misli: neko je nagovorio
dizdara da pusti otmicare u tvrdjavu; poslije toga je Osman Vuk dao ovo
mjesto nesposobnom Mahmutu. Zasto? Zato sto je Mahmut nagovorio dizdara.
Po Avdaginoj logici, to je toliko jasno, da je siguran dokaz cak i Mahmutovo
zbunjeno odricanje.
A tuzan je zato sto mu ne moze dokazati krivicu. Potreban je dokaz, suvise je
posten da bi covjeka kaznio bez dokaza, potreban je svjedok, potrebno je
priznanje, a gdje su? Nema ih, jos nema, al vise nece pustiti Mahmuta, do
njegova ili svoga pada. Slijedice ga kao sto gladni kurjak slijedi starog jelena,
posrtace obojica bjezeci i goneci, disace isprekidano od straha i od
sladostrasca, mozda ce zrtva klonuti, mozda ce pristati da strada, samo da se
oslobodi umora.
A ni zbog cega, zbog sumnje koja je krivo spojila neke cinjenice. A ja slusam,
cutim, ne smijem da kazem: ostavi covjeka na miru, ne zna cak ni sta ga
pitas, i zato ce postati jos sumnjiviji.
I kad bih rekao, bilo bi uzaludno. Avdaga je bolesnik svoga poziva, to mu je
jedina strast, on zivi zato da goni i hvata ljude, kao sto drugi zivi da ih tjesi i
lijeci. Samo sto Avdaga u svom poslu cesce dozivljava radost uspjeha.
Ali, zasto sumnja na Osmana? Da li mu ja pozajmljujem svoje znanje o
Osmanu, a on o njemu i ne misli? A mozda i misli: ako je Mahmutu dao ovo
mjesto, nesto je platio. On sumnja na cio svijet, sa sumnjom zivi, sumnju
sanja, i ne uvijek bez razloga. Zla djela se desavaju svaki dan. Ako krivac nije
uhvacen, svi ljudi su moguci krivci. On dobro zna da ni za jednog zivog covjeka
niko nece svjedociti da nece uciniti zlo. Avdaga traga, Avdaga sumnja, to je
njegova kob, duznost i zadovoljstvo, i nije mu lako, jer je najcesce mrak oko
zlocina, i pravi krivac prolazi pored njega, gleda mu u oci, mirno obavlja svoj
posao, smije se, mozda cak sjedi s njim, on samo sluti, mirise, osjeca, mozda
se priblizava i ponovo udaljava, siguran pa nesiguraTi, sirecan kad nadje tnag,
ooajan kad ga izgubi, i samo bi ga amrt mogla natjerati da prekine traganje.
Jer zna, ako odustane, ako se umori, ako ne uhvati i kazni krivca, zlocin ce
zavladati svijetom, tama ce pasti na zemlju, doci ce sudnji dan.
Kod Mahmuta je nasao na tanusnu nit, ali se ipak cvrsto uhvatio za nju.
Najzalosnije je sto je Mahmutova sreca razlog Avdagine sumnje. I Osmanova
plemenitost, za koju se i sam kaje. Neki ljudi su zaista baksuzi. Toliki su uspjeli
u zivotu, bez pameti, bez sposobnosti, i bez postenja, i niko se ne cudi. A
zalosini Mahmut, samo sto je usao u svoju mracnu magazu, punu miseva i
brabonjaka, misleci da se oslobodio straha od gladne starosti, odmah je postao
sumnjiv. Uvijek je bio jad i nesreca, kako sad da se smiri! Nije ga Osman
doveo zbog lijepih ociju.
I zaista, zasto mu je Osman dao ovo mjesto? Ruzno je sto ovo pitam, ali
zaista, zasto? Obradovao me kad je to ucinio, ali zasto?
Sta znam zasto! Ja sam zamolio Osmana da ga one veceri povede u mejhanu,
ja sam ga zamolio da mu kaze nekoliko lijepih rijeci, ja sam kriv sto smo culi
svadju zbog koje se Osman naljutio. Sve to znam, pa ipak, zasto? Zar samo
zato sto je sin bio drzak prema ocu? Osman ne moze dirnuti ni mnogo teza
stvar od jedne obicne svadje.
Eto, kako je tudja sumnja zarazna, podriva te i kad znas da je covjek prav.
Ako je prav.
A sta onda ako nije, ako je iskusni lovac Avdaga na pravom tragu?
Ta misao me porazila.
Nemoguce, znam da nije tako!
Ali se misao vise nije mogla zaustaviti, i protiv moje volje je prelazila granicu
koju joj je postavljala moja dobra volja, uvlaceci me cijelog u ponor stvorene
mogucnosti.
Ako je tako, onda je sve lako sklopiti, i sve je jasno.
Osman je poslao Mahmuta da razgovara sa dizdarom, on mu je najpogodniji,
jer Mahmutu niko nista ne bi vjerovao ako bi i izdao, Mahmut je poslije uporno
navaljivao da se vidi s Osmanom, da bi naplatio svoju uslugu. Osman ga je
odbijao, da ne bi sve postalo sumnjivo, a Mahmutov jadan polozaj pred sinom
posluzio je Osmanu kao dobar izgovor da mu da obecanu nagradu.
Sve se slaze. Samo se ne slaze sto sam ja ispao budala, ali to se njih ne tice.
Vjesto su se pretvarali, krijuci sve, a ja sam im sluzio kao spona i zaklon.
Sve se slaze. Tacno onako kako bi Osman mogao zamisliti. Ljudi su za njega
samo sredstvo, zasto bih ja bio izuzetak?
Ali Mahmut? Kako je Mahmut mogao toliko da se pretvara? Mislio sam da znam
sve o njemu, vjerovao sam da je svakakav i nikakav, ali da nista skriveno u
njemu ostati ne moze. Skrivao je, toboze, svoje bezvrijedne tajne, cutao o
njima dan ili sat, a onda je sve iznosio na dlanu, oslobadjajuci ih se olaksano,
kao da je skidao teret sa sebe. Bio je za mene nesredjeno matoro dijete s
golubijom dusom, i zato mi drag. Ali ako je igrao ovu ruznu igru, onda je
smrdljivi matori lupez koga moram sto prije zaboraviti. Raskinuo sam s jednim
Mahmutom, ovim sadasnjim. Hocu li raskinuti i s onim nekadasnjim,
nepostojecim?
Pogledao sam u njega, mracan od sumnje. Pogledao je i on mene, iznemiren,
kao da je naslutio moje misli, i kao da se branio kajanjem. Izgleda
bespomocan, kao i nekada, i ponovo sam zazalio za mojim, Mahmutom, ali
ovome nisam oprostio. Svakome cu priznati pravo da me prevari, osim
prijatelju.
Avdaga je cutao, dzarajuci masicama po zeravici sto se gasila. Sta ceka, zasto
ne ode? A mozda nece ni otici, ni on ni Mahmut, sjedice obojica kraj mangale,
ohladice se kao zeravica, cuteci, umrijece, cuteci. Tuzilac ce ostati bez dokaza,
optuzeni bez kazne.
Ali je polumrtvi Avdaga, jos ziv, na zalost, ispravio svoja jaka ramena, i
pogledao u mene.
Je li na mene dosao red?
Glas mu je tih, umoran, tuzan. Ja sam razdrazen i gorak. Nismo za razgovor ni
ti ni ja, sta hoces od mene?
Ali on vrsi duznost, i ne zna sta je umor. Upitao me:
- Zasto Osman nije tebi dao magazu?
- Sta bih ja s magazom?
- Ti trazis nesto bolje?
- Ja ne trazim nista.
- Od cega zivis?
- Kradem, otimam, ubijam, kako kad.
- Vidio sam te na dzenazi Avdije Skakavca.
- I ja sam vidio tebe.
- Zasto si bio?
- Nisam znao da je zabranjeno.
- O cemu si razgovarao sa starim Omerom Skakavcem u njegovoj avliji?
Sreca da sam na ovo mislilo ranije, Osman mi je to pomenuo.
- Cuo sam da ima dobrog duhana, trazio sam da mi proda.
- Jesi li kupio?
- Nisam. Nije imao.
- Poslije su njegovi sinovi s konjem otisli po Avdiju.
- To ne znam.
Sjetio sam se Osmanova savjeta, da je ponekad dobro pucati prvi. Upitao sam:
- Od cega je umro mladic? Kazu da je bio zdrav.
Pogledao me, zivlje i pazljivije nego sad, i ja sam se pokajao sto sam istrcao.
Mozda nije pametan, ali ne da od sebe praviti budalu. Nije mi odgovorio, i to je
najgori odgovor, kao da je rekao: ti mene pitas!
Posjedio je jos malo, zagledan u mangalu, a onda se polako digao i, ne zureci,
izasao iz sobe.
Mahmut ga je ispratio, bez volje i bez sigurnosti, i vratio se zabrinut. Odmah
mi se obratio, cim je zartvorio vrata:
- Zasto me ono pitao o dizdaru?
- I mene je pitao o Omeru Skakavcu.
- Ali, zasto?
- Mozda ce nam sutra reci.
- Mislis da ce doci i sutra?
- Sigurno.
- O, brate, kako gleda, kako cuti! Strah te uhvati.
- Zasto bi te hvatao strah ako nisi kriv?
- Kako kriv, pobogu, sta to govoris? I za sto kriv?
Ustao sam i pozdravio se, da podjem. Nisam vise mogao da ostanem s njim.
Duboko me zaboljela njegova moguca izdaja.
Uplasio ga je moj odlazak, a mozda i moja hladnoca. Opet je licio na starog
Mahmuta, ali mu moja pozlijedjenost nije dala da se digne iz mrtvih.
- Ostani jos malo - molio je.
- Moram da idem.
Ostavio sam ga samog, s misevima, s mackama, sa strahom, na ulici sam
pomislio kako nije trebalo da to ucinin, ali se nisam, vratio.
16. Nadgrobni natpis
Sutradan, kad sam u podne dosao kuci, Tijana je rekla da me Mahmut trazio.
Objasnio sam joj zasto me trazi, opet se osjeca sam, trgovcima ne moze
govoriti o svom strahu, nesto je, izgleda, petljao s Osmanom, pa serdar
Avdaga sumnja.
Nagovjestavao sam izdaleka, da se ne uplasi, ali ona jedva da je cula, kao da
su joj dosadile gluposti koje cine muskarci. Imala je precih poslova nego sto su
nasa podmetanja i nase lazi. Pokazala mi je maramu koju joj je poklonila
Mahmutova zena Pasa, radjenu tankom iglom na svili, sa sitnim lancicima
zutog i plavog cvijeca u sredini i na rubovima. Zar to nije ljepse od nasih
petljavina?
Medju njima se stvorilo lijepo prijateljstvo, pa i vise od prijateljstva. Postale su
potrebne jedna drugoj. Ako Tijana ne bi otisla na Vratnik, Pasa bi dosla njoj, i
odmah bi se razvezao razgovor, nastavljao se od juce, da bi se produzio sutra.
Najvise su govorile o djetetu koje je Tijana nosila, spremale se da rade djeciju
opremu, nagadjale da li ce biti musko ili zensko, pominjale bezbroj imena, iz
pjesama, iz istorije, iz zivota, da bi za taj dan izabrale jedno, obicno najgore,
kao sto ce uciniti i kad se dijete rodi, pa ce to nemoguce ime novi covjek vuci
za sobom, kao teret ili porugu, kroz cio zivot. Pasa je izivljavala svoje nescrpno
materinstvo (malo joj je svoje djece, zalila je sto nije rodila desetoro), a Tijana
je u tim radosnim brigama zaturila strah i crne slutnje, ozbiljno zabavljena
sitnicama, zacudjeno obuzeta osjecanjem srece i ponosa.
Mene je pomalo zaboravila, potisnula me u stranu, nisam vise vazan kao
ranije. Svu njenu paznju zaokupljao je taj zivi a nerodjeni stvor, zivlji od
mene, znacajniji od svega na svijetu. Ma sta govorila, znao sam da misli na
njega. Kad je pitala, ima li izgleda da cu se zaposliti, bilo je to zbog njega. Ako
se sjecala oca, to vise nije bila ona teska tuga koja me plasila, vec zaljenje sto
djed nece vidjeti unuce. Ni nasa soba vise nije valjala, zbog njega, moracemo
na proljece potraziti nesto bolje, bez zohara, bez vreline, bez tjeskobe. Sve sto
je cinila, govorila, mislila, imalo je jedan povod i jedan razlog. Vec je voljela taj
plod, to buduce dijete, nerazumno je pitala i mene da li ga volim, i morao sam
reci da ga volim, da me ne bi smatrala cudovistem, jer ne bi shvatila da majka
voli i misao o djetetu, a da ce otac zavoljeti zivo stvorenje, mozda tek od
njegovog prvog osmijeha. Ja nisam znao nista o njemu, bio mi je stran i dalek;
ona ga je neprestano osjecala kao dio sebe. Ja sam o njemu mislio kao o brizi,
zbog nje, i zbog zivota koji ce se promijenila; ona je o njemu mislila kao o
smislu svega, i bilo joj je prirodno da se zivot prilagodi njemu i njegovoj sreci.
Ja sam bio uznemiren, sa strepnjom sam mislio sta bi bilo s njom kad bi
pobacila, kao prvi put, ona je mirna, sve u njoj i oko nje je sredjeno, nista nije
nahero u svijetu, nista nije prazno ni besmisleno. Njeno dijete u njoj u sve je
unijelo red i smisao.
Gledao sam kako u poslu oko rucka zastane, iznenjadjena, siroko otvorenih
ociju, blazeno osmjehnuta, i polako sjeda na seciju, uspravljena, sabrana,
svecana, i rukom pazljivo dotice okruglinu trbuha.
- Mice se - kaze presrecna. - Osjetila sam nozicu.
Nikakva radosna vijest, nikakav poklon, nikakvo bogatstvo ne bi joj moglo
priciniti takvu srecu, kao taj tihi udar zivog stvorenja u njoj. Cekace da se
ponovi, kao blazenstvo, sanjace ga, kao ljubav.
Dirnut tim njenim zanosom koji ne shvacam sasvim, prisao sam joj, spreman
da budem svecan kao i ona, uzeo je za ruku, rekao da je volim. Lako je
stisnula moje prste, zahvalna sto sam joj prisao zbog njega, sto je volim zbog
njega, sto postojimo zbog njega. Sirokogrudo primam tu njenu nepravdu,
potiskujuci nezadovoljstvo sto sam postao sporedan, guseci u sebi zalost sto
sam je izgubio, nadajuci se da ce mi je vratiti njegovo rodjenje.
Zao mi je sto vise ne razgovaramo o svemu, sto joj ne pricam ono sto mi se
desi i sto osjecam, bilo da je radost ili strah ili srdzba. Sad to nosim sam, za
nju je beznacajno, slusa bez zanimanja i bez paznje, odgovara bez volje i bez
ucesca. Ostavlja me samog s mojim mislima, a mozda je uvjerena da osjecam
sto i ona.
Trazio me i serdar Avdaga, srecan sam sto me nije nasao. Ne nasavsi mene,
sigurno se naslonio na ledja Mahmutu, izludjujuci ga, kao i juce.
Oni su trazili mene, ja sam trazio Osmana Vuka. Nije ga bilo, momci su znali
samo da je nekud otisao na konju, i nista vise. Ni Sehaga nije bio kod kuce,
sigurno su na nekom poslu. Osman je pominjao otkup vune, ili je Sehaga u
lovu, jer je sav posao prepustio Osmanu.
Osmana sam nasao tek treci dan, i ispricao mu kako serdar Avdaga ispituje
mene i Mahmuta. Odmahnuo je rukom, ne pridajuci tome nikakav znacaj, a
nasmijao se kad sam rekao da na Mahmuta sumnja zbog dizdara.
- Kakav Mahmut! Ko bi se na Mahmuta oslonio u takvom poslu!
- A ko je?
- Otkud ja znam!
- Kako znas da nije Mahmut?
- Nije za takve poslove, cini mi se. Moze da sjedi u magazi i da mjeri zito. I
bolji je nego sto sam mislio. Znas li da je nabavio macke, zbog miseva?
Smijesan je, ali je za ovaj posao dobar.
Skrenuo je razgovor, nece da govori o svojim poslovinia, cak to i ne krije,
ostavlja me po strani od svega, mozda i za moje dobro. Sto ne znam, ne mogu
ni kazati nikome.
Rekao sam da mi se ucinilo kako su on i Mahmut sve sakrili od mene. A sve mi
je otkrio serdar Avdaga. Uplasio me koliko zna. Zato vec tri dana trazim njega,
Osmana, da mu to kazem.
Nije bio ovdje, kaze. Zbog otkupa vune, i zbog Sehage. Trazio ga je, opet ga
nema. Prije nekoliko noci, pred zoru, otisao je na konju, i niko ne zna gdje je.
Hanuma je izludjela od straha, po cijelu noc ne spava, ceka hoce li aga doci.
Jadnica, ili tuguje zbog sina, ili strahuje zbog muza. A i on se boji, snijeg je,
noci hladne, a kako Sehaga u picu nista ne zna (zato i pije da ne zna), moglo
bi se svasta dogoditi. A bilo mu je sumnjivo, trazio mu je racun o poslovima i
spisak svih potrazivanja, iako mu je obracun podnio prije dva mjeseca, a onda
je poslao po Mula Ibrahima, izgleda da je mijenjao testamenat. Zato je Osman
pazio na njega, kao strazar, ali eto, umakao mu je dok je spavao.
- I sta ces sad?
- Nista. Cekacu.
A bilo mu je sumnjivo jos zbog neceg. Dan prije nego sto je pobjegao, dolazio
mu je Dzemal Zafranija, molio da mu Sehaga pomogne, i njemu i kadiji. Kadija
je trebalo da postane muftija, a Zafranija naib. Desila se, medjutim, ta nevolja
s Ramizovom otmicom, i neprijatelji za to okrivljuju njih dvojicu, i ucinice sve
da ih ometu. Ali ako bi Sehaga, koga oni veoma cijene, rekao samo jednu rijec,
valija bi ga poslusao. I kadija i on bili bi mu zahvalni do groba, i znali bi kako
da vrate ucinjenu dobrotu. Jesu li na nesto pucali, jesu li nesto nagovjestavali,
Osman ne zna, ali Sehagu je, izgleda, bas to razbjesnjelo. Docekao ga je na
noz, sasvim neuobicajeno, jer se cuva da ne uvrijedi covjeka bez potrebe, i
rekao da Zafranija trazi pomoc, a u stvari trazi da im on ne stane na put. Zasto
da lazu jedan drugome? Nece im pomoci, sprijecice njihovo unapredjenje,
samo ako bude mogao, jer ne smatra da su zasluzili i ovo mjesto na kojem
sjede, a kamoli vise. Neka miruju i cuvaju to sto imaju, jer pametniji i posteniji
od njih hodaju bez posla, ili gledaju u njih dvojicu sa strahom. I neka pripaze
sta rade, ljudi se zale na njih, a sirotinjska suza je teska. Zasto da im
pomogne? Cime su to zasluzili?
Osmanu je cudno sto je Sehaga tako rekao, mogao je obecati pa ne uciniti, i
sve bi ispalo na isto, ali je Sehaga vec bio zapao u svoju muku, i u Zafraniji je
vidio onog nepoznatog i bezimenog sudiju sto je njegovog sina osudio na smrt,
ili ce osuditi nekog drugog, i nije mogao da se uzdrzi, nije mogao da ne istrese
mrznju i tugu. Zafranija je izasao blijed, drzeci se rukom za zid. A Sehaga je
otisao valiji, da sprijeci to unapredjenje koje ga se ne tice. Da se sa Zafranijom
susreo u nekom srecnijem casu, kad nije otrovan mrznjom, mozda bi sve bilo
isto, ali uljudnije. Ali Sehaga vise ne vlada sobom, i sve je teze sto je stariji,
muci ga misao da iza njega nece ostati nista, cak ni ime. I eto, sad smo u
otvorenom ratu, svejedno je, doduse, da li je otvoreni ili skriveni, ali se valja
pricuvati, jer ni oni nisu andjeli, i vratice udarac, samo ako mognu.
- I ti se pricuvaj - rekao je smijuci se - jer si na ovoj strani.
- Jesu li zato poslali Avdagu da me ispituje?
- Avdaga je od njih najgluplji i najposteniji. Cestit je kao divlji vepar, napada
ne misleci zlo. Mozda su ga i poslali. Traze dokaze, bez sigurnih dokaza ne
smiju na Sehagu. A gdje ce ih naci?
- Hoce li Skakavci reci?
- Ako su oni umijesani, nece nista reci. Nemas razloga za strah.
- Nemam ni razloga ni straha.
- Hvala bogu. Strah je najgora izdajica.
Cudan je covjek Osman, mirno govori o svemu, sve vidi ali se ne plasi, cak kao
da uziva u ovoj guzvi. Izaziva postovanje svojom smisljenoscu i hladnocom.
Kao da je oklopljen Sehaginom moci, svojim nebojanjem, nadmocnim
preziranjem ljudi, drskim lukavstvom, bezobzirnoscu, spremnoscu da ucini ali
da cuti, jer ga zanima djelo a ne glas o njemu. Vjeran je Sehagi, izgleda, zato
sto postuje njegovu snagu, zato sto mu je potrebna njegova zastita, zato sto
radi sta hoce. A mozda su po necemu slicni, godinama su zajedno, nista ne
kriju jedan od drugoga, niti mogu sakriti, toliko se poznaju, jednako su
nemilosrdni, jednako opasni, jednako daleki od ljudi, mada svaki na svoj nacin,
Sehaga s vrelom mrznjom, Osman s hladnim prezrenjem.
Rastavsi se s Osmanom, i razmisljajuci o njemu, kasno sam primijetio serdar
Avdagu, i nisam rnogao promijeniti pravac. Nasao je valjda slucajno, ili je
cekao nekog drugog, a mozda je znao gdje sam bio, ali ma zbog cega da ga je
djavo doveo bas ovamo, nismo se mogli mimoci bez rijeci. Neprijateljstvo
obavezuje kao i prijateljstvo. Gledao je u mene kao covjek s kojim me veze
tajna, ili kao dobar poznanik koji ocekuje da stanem i pocnem razgovor,
svejedno o cemu. Mozda je po mome drzanju ili po kiselom licu vidio da nisam
bas srecan sto smo se sreli, i da bih mogao proci ako me ne zaustavi.
Upitao je mrtvo, kao da ga se ne tice:
- Gdje si to bio?
- Setam.
- Bio si s Osmanom Vukom.
- Zasto pitas kad znas?
- Jesi li mu rekao o cemu smo razgovarali?
- Rekao sam.
- I sta kaze? Sigurno se smijao. On se uvijek smije.
- Smije se i cudi sta to trazis od mene.
- Onda zna od koga treba da trazim.
- Pitao sam ga: sta to serdar Avdaga hoce? Ne zna.
- I sta ste jos govorili?
- O Sehagi. Opet je otisao od kuce.
- Sta se tebe tice Sehaga?
Strpljiv je i uporan, kao pas barak, koji ne pusta ono sto uhvati zubima, pa
makar mu celjust razbili. Zar ce ovako skljocati oko moga grla dok jedan od
nas ne klone? Kruzi oko mene, kao zvijer, nesigurna u svoj skok, ali cim bi
osjetio da nece promasiti, slomio bi mi kicmu.
Zna da smo ja i Mahmut najslabije tacke u lancu, i tu grize. Nece nas pustiti.
Led mi se uhvatio oko srca, zbog te lijepe buducnosti, a mozak se pretvorio u
teretnu pihtiju, bez ijedne misli, ma kakve, ma o cemu. Potrajalo je to samo
trenutak, dug i mucan, gotovo sam zaboravio disati zbog nespokojstva i uzasa,
u mislima sam se poceo osvrtati oko sebe, slijepo i prestravljeno, spreman na
bijeg, kud bilo, samo da se spasem od ovog casa i od ove strepnje.
Ali kako je naisla praznina u mozgu, kako sam osjetio strah u srcu, nenadno i
bezrazlozno, tako se u meni javila srdzba, kao navala krvi nakon naglog
zastoja, kao stid zbog ponizavajuceg straha. A kad je srdzba izbila, bio sam
svjestan da mi nije korisna, ali suvise vreo da bih je zaustavio. Naljutio sam se
i na sebe, zbog malodusnosti. Sta on moze znati o meni? Ako zaista nesto zna,
zasto ne trazi, na pravom mjestu? Glodje konop gdje je najtanji, lomi mene
nezasticenog.
Nasavsi tako oslonac ljutini i uvrijedjenosti, ucinio sam je sigurnom i iskrenom.
- Pitas, sta me se tice Sehaga - zarezao sam pakosno, sa zeljom da unizim i
sebe i njega. - Znas li koliko sam vremena bez posla? Obigravam oko Sehage,
gledam mu pokorno u oko, govorim ljubazne rijeci, samo da mi nadje kakvo
mjesto, kakvo bilo, samo da ne jedem sebi utrobu sto su me svi odbacili kao
pseto! Eto zasto me se tice Sehaga! Cudo je sto nisam otisao u hajduke, Beciru
Toski. Sta hoces od mene? Lako se titrati sa sirotinjom, Avdaga!
- Zasto se ljutis? - upitao je mirno. - Sta sam ti rekao?
- Zato se i ljutim. Obilazis oko mene, nesto pipkas, nesto trazis. Sto, brate, ne
kazes otvoreno, to i to. Reci cu sve sto znam.
- O cemu si razgovarao sa starim Omerom Skakavcem?
- Htio sam da kupim duhan, rekao sam ti. Ako ne vjerujes meni, zasto njega
ne pitas?
- Pitao sam. - On kaze isto.
- Eto vidis! Sta onda hoces?
- To i jest sumnjivo, sto govorite isto. Eto ti sad! Nasmijao sam se od muke:
- Oprosti, Avdaga, sto ti ovo kazem, stariji si od mene, ali, brate, bas si cudan!
Ono sto je svakome dokaz, tebi je razlog za sumnju.
- Meni je sve razlog za sumnju. I sto se toliko ljutis - dodao je razlozno. - Ko
nema nista na dusi, odgovara mirno, a ko je kriv, on se ljuti, zato sto je
uznemiren.
- Ali, za sto sam kriv?
Nije zurio s odgovorom, cutao je i gledao me onim svojim teskim pogledom,
sazaljivo, uvrijedjeno, tuzno, ni sam ne znam kako, kao da sve vidi u meni, i
krivo mu je, i zao, sto necu da priznam. E pa, i necu, mislio sam. Izdrzacu,
stisnucu zube, sacekacu da prodjes mimo mene kao svaka nepogoda.
Ali ako ne prodje?
Kad me se nagledao, kao da me je zeljan, poceo je opet da glodje.
- Kazes, lako se titrati sa sirotinjom. A s kim se to nije lako titrati?
- Ja znam svoju muku, drugi me se ne ticu.
- Imaju li ti drugi ime?
- Avdaga, ponovo ti kazem: ne znam sta hoces. A to sto govoris, lici mi na
bajanje. Kao da me zelis ucarati.
Jos jednom me pocastio svojim umilnim pogledom, ptice bi se pred njim
ukocile i obamrle, kao pred zmijom, i polako posao niz sokak.
Srecom, jer mi je vec bilo mucno, kao da me uhvatio za grlo, pa mi je nestalo
vazduha.
Sjetio sam se price, nena mi je pricala, davno, o karandjolozu, crnom demonu,
koji o Bozicu sacekuje ljude na mracim raskrscima, i popne im se na ledja,
smrdljiv i tezak. Covjek ga nosi i posrce pod tezinom, zagusen smradom,
obamro od straha, a karandjoloz ga pita: jesam li tezak? Covjek stenje i kaze
ono sto misli: tezak si. Karandjoloz postane jos tezi. Ujutro nadju covjeka
mrtva. Ali ko odgovori: nisi tezak, spasce se, jer karandjoloza odmah nestane,
i covjek je slobodan. Zbog te rijeci hrabrosti, zbog rijeci prkosa. Docnije sam
mislio da je to prica o zivotu: ako se tuzimo kako nam je tesko, klonucemo;
ako kazemo zivotu: izdrzacu, neces me slomiti, muka postaje laksa.
Mene je na nekom zivotnom raskrscu presreo karandjoloz Avdaga, i popeo mi
se na ledja. Dah mi se krati od njegove tezine, kao da planinu nosim na sebi.
Necu reci da mi je tesko, ali nisam rekao ni da mi je lako. Jos cemo se nositi, i
necu ga se osloboditi sve dok ne osjetim slobodu u sebi. Jos je ne osjecam,
koci me strah.
Cak i kad zaboravim razlog, strah je u meni, i nemir. - Sta je to? - pitam se. -
Zasto? - pitam se. I onda iz tame ispliva Avdagina slika, kao objasnjenje.
A kako je Mahmutu? Ako ne zna nista, izludjece zbog Avdagine sumnje. Ako
zna, kako ce izdrzati da ne kaze? Priznace, da bi skratio mucenje, skocice u
ponor, da ne bi poludio. A mozda je zaista nevin u svemu ovome. Zar bi se
Osman drzao onako mirno da Mahmut ista zna? Mahmut je prodrta vreca, i sve
bi iz njega ispalo zacas, a Osman odmahuje rukom. Onda ga serdar Avdaga
przi na vatri ni kriva ni duzna. Otici cu do njega, sigurno je usamljen i
nesrecan, a ja sam se ponio kao deriste. Pa cak i da je sve krio od mene, nije
trebalo da ga ostavljam samog kad mu je najteze.
Ali magaza je zakljucana, nekud je otisao, bjezeci od svog straha i od Avdage,
ostavivsi nenahranjene macke da ganjaju neunistivu vojsku miseva. Kratko mu
je trajala trgovacka radost.
Njegov komsija, bakalin, obavijestio me da je Mahmut u Zajkinoj mejhani,
nesto ga boli stomak, pa je otisao da popije rakiju travaricu.
Zaista sam ga nasao u Zajkinoj mejhani, sjedio je u jednom uglu, sam,
podnimljen na mrsavu ruku, stanjen, porusen, prava slika nesrece.
Kad sam stao pred njega, podigao je pogled, i lice mu se odjednom ozarilo.
- Oh, hvala bogu! - rekao je olaksano.
I ustao, uhvatio me za ruku, kao da bih mogao pobjeci, ponudio da sjednem s
njim, i neprestano me gledao, dodirivao mi rame, lakat, pes rukava, da bolje
osjeti moju blizinu.
- Trazio sam te. Bio sam i kod kuce.
Glas mu je tih i nemocan, kao da je prelezao tesku bolest.
- Kad te covjek vidi tako ojadjena, zakleo bi se da ti je nesto tesko na dusi.
- Tesko i pretesko. Cini mi se da cu precrknuti.
- Rekose mi da te boli stomak, i da si otisao na travaricu, tako sam te i nasao.
Porucio je dvije case rakije, za sebe i za mene, i popio obadvije.
- Neka si dosao, zbog tebe sam i ostavio poruku, znao sam da ces me
potraziti. A stomak me zaista boli. Onaj mi je opet dolazio.
- Zato te boli stomak?
- Zato!
Onaj, to je Avdaga. Ni ime mu ne valja pomenuti, kao necastivom.
- I meni je dolazio.
- Kako ono prvi put dodje u magazu, dobih proliv kao da sam se tatule najeo.
Pa malo primirim kahvom i nanom, al kako na njega pomislim, samo mi nesto
uzburlja u crijevima, a iz mene ko cesma.
- Od straha.
- Jest, od straha. I kazem sebi, e necu da mislim na njega! Pocnem misliti o
poslovima, o nevoljama koje su me pratile, o drugim ljudima. Al koga god
zamislim, a ono njegove oci, njegovo lice, njegov glas. A u stomaku opet kljuc.
I samo mi ova travarica pomaze.
- Zato sto zaboravis.
- Zaboravim i ne zaboravim, ali mi lakse. Sjedim ovdje, pravo da ti kazem,
pobjegao sam od njega iz magaze, i mislim: pa dobro, sta sam ja to bogu
skrivio da me ovako muci? Kriv sam za one bakrenjace, i mozda za jos poneku
sitnicu, al sta se to boga tice? I nije valjda bog toliko sitan da me kinji iz
pasjaluka. Nego, takva mi sudbina, grebena. Al sto, opet, da samo moja bude
grebena? Nije pravo. Nikome zlo nisam ucinio, pa sto onda? Godinama sam u
snu snio ovo sto mi je sad slucajno palo saka, i nisam se ni na miris u magazi
navikao, a ono nevolja. Eto, ti reci, zasto?
Glas mu je placljiv, tuga teska. Svasta je dozivljavao, i ,sam sam svjedok, ali
ni pola ovog jada nije bilo u njemu. Zivio je neozbiljno, spreman na varku,
ispunjen nadanjem, a sad mu je sve crno pred ocuma. Sreca mu je iznenada
pala pred noge, samo zato da bi vidio kako nije ni on za nju ni ona za njega.
- Sta hoce Avdaga od tebe? - upitao sam, da vidim sta ce reci.
- Da znam sta hoce, lakse bi mi bilo. Ovako me udavi bas zato sto ne znam.
- Jesi li ucinio stogod, sta bilo, sto bi on zelio da zna?
- Mislim neprestano, glava mi puce od razmisljanja. Dzaba, nista nema. Al
vidim, on nesto sumnja. On sumnju ne moze dokazati, zato i ne kaze sta je, ja
je ne mogu odbiti, jer ne znam kakva je.
- Sta te se tice! I ostace na sumnji.
- Nece, moj Ahmete, nece, na zalost. Vidim, nesto je krupno, ne bi toliko
vremena gubio oko sitnica, a nad nekim se mora stap prelomiti. A nad kim ce
nego nada mnom? Ako ne mogu naci pravog, posluzice ko bilo, Moci ce
posluziti Mahmut. Mene niko nece uzeti u zastitu, niko se nece cak ni zacuditi,
niko nece ni pozaliti. Posluzicu kao kurban, vidim ja to. Neko je rodjen za
srecu, neko za belaj. Ja sam ti kurban.
Iz uskih ocnih otvora pocele su da kaplju suze, strah i rakija su ga sasvim
razmeksali.
- Ne luduj! - rekao sam ostro. - Nisi kriv, i ne mogu ti nista. Kakav kurban,
kakav djavo! Ti mislis da Avdaga samo u tebe sumnja. On sumnja u svakoga.
Pomoglo je, izgleda, bas zato sto ga nisam zalio.
- Mislis? - upitao je s nadom.
- Ne mislim, vec znam. Ali ako ti budes ovako pio i cmizdrio, postaces zaista
sumnjiv.
- Mislis?
- Sigurno. Idi u magazu, radi svoj posao. Ako ti opet dodje, upitaj ga lijepo:
sta trazis? I navikni se na njega. Ja tako radim. On pita jedno te isto, ti
odgovaraj jedno te isto! Dosadice mu kad-tad.
- Mislis?
Vec treci put pita tako, ne protivurjeci, zeli da bude kao sto ja kazem, trazi da
ga ubjedjujem. Ne voli tugu, a ovaj trenutak slabosti je kratkotrajno sazaljenje
nad sobom, i nece u njemu ostati dugo. Vec gleda vedrije, vec izgleda
sigurnije, vec govori ludje. Kao da mu pogled u prijateljske oci daje snagu,
makar i laznu. Za njega je stvarna, i dobrodosla. Pomislio sam da bi ovaj
sasavi covjek uginuo ziveci sam, bez prijatelja, ili bez ljudi za koje misli da su
mu prijatelji. Uspravila ga je moja prazna rijec zato sto odgovara njegovoj
lakomislenosti, i zato sto je prijateljska.
- Imas pravo - rekao je bodro. - Kad mi dodje, upitacu ga: sta to njuskas?
Skim mi se s vrata!
A onda je valjda vidio Avdaginu sliku u mislima, i bodrost mu se sparusila:
- A mozda i necu reci. Ti smijes, ja ne smijem.
- Pravo da kazem, ne smijem ni ja uvijek. Ali u ljutini covjek ponnisli: e vala,
radi sta hoces, jednom se mre!
Nije mu se svidjela takva hrabrost bez izlaza ni takav ludacki prkos bez smisla.
- Ma to i jest ono, moj Ahmete, sto se jednom mre. Da je dvared, trired, pa da
i ne pozalis jednu smrt. A ovako, treba biti junak, ili budala, pa se ne bojati. Ne
ponosim se suvise sto nisam budala, a ne mogu biti junak i da hocu, petlja mi
slaba... Eto, samo sto se sjetih... Cekaj, sad cu ja...
I odjuri u nuznik.
Nasmijao sam se njegovoj nevolji. Neugodna je, sigurno, ali nekako suvise
smijesna. O svome strahu govori kao dijete, sasvim otvoreno i neposredno,
bez ikakva dostojanstva. Strah je ruzan kad ga vidimo kod drugog.
Necu tako! Rekao sam, prilicno neiskreno, da bih njega ohrabrio: jednom se
mre. Ali sad zaista mislim tako. Nije to hrabrost, vec stid od sebe ponizenog.
Strah je najgora izdajica, rekao je Osman. A meni se cini da je strah najveca
sramota ovog svijeta, i najvece ponizenje covjekovo. Izmahnut je nad njim,
kao bic, uperen u grlo, kao noz. Covjek je opkoljen strahom, kao plamenom,
potopljen njime, kao vodom. Plasi ga sudbina, plasi ga sutrasnji dan, plasi ga
vladajuci zakon, plasi ga mocniji covjek, i on nije ono sto bi htio biti, vec ono
sto mora da bude. Umiljava se sudbini, moli se sutrasnjem danu, poslusno
ponavlja zakon, ponizno se smijesi mrskom mocnom covjeku, pomiren da bude
nakazna tvorevina sacinjena od straha i pristajanja.
Ako je ponekad tuzan, to je zato sto se sjeca sebe zeljenog, sebe sanjanog,
kakav bi mogao biti da nije ovo sto jest. I da svijet nije ovakav kakav jest.
Necu tako!
Kazem: ne bojim te se, sudbino! Ne bojim te se, sutrasnji dane! Ne bojim te
se, mocni covjece! Ali to kazem u sebi, i kazem strepeci. Upola slobodan,
udvojen. Jedan se usamljuje, jer ne moze da pristane, drugi cuti, jer ne zeli da
strada.
Onda sam i ja kukavica, kao i Mahmut. Samo na drugi nacin.
Sloboda je u ljudskom cinu, a ne stizem do njega.
Moje snage su slabe, malo sta bih mogao da ucinim. Ne znam ni sta bi trebalo
da ucinim, da ne budem ni nekorisna zrtva ni cutljivi nezadovoljnik. Zla je
mnogo, a moja ruka kratko doseze.
Zasto onda mislim o tom cinu svoje slobode, kad je neostvarljiv?
Treba li da kazem i da vise ne progovorim?
Treba li nesto da ucinim, pa da vise nikad nista ne ucinim?
Treba li da cutim, zadovoljan sto sam ziv?
Pa ako bih i pristao na zrtvu, a ne znam za sto, kako mogu biti siguran da ne
bih naskodio nekome?
Pokrenuo sam se da spasem Ramiza, unistio sam Avdiju.
Treba li onda da ostanem nepokretan, i da ostavim svijet da ide svojim tokom,
svakako nista izmijeniti ne mogu?
Svi razlozi govore da je to najbolje, samo mi jedan ne da mira: razlog savjesti.
Ne znam odakle mi, ne znam sta ce mi, smeta mi da zivim, a ne mogu da ga
se otresem.
Ostavi me, kazem toj nezvanoj savjesti, sta ces mi nemocnom! A ona cuci u
nekom kutu mene, ponakad pospana, ponekad budna, ali me ne napusta.
Smijesna si, kazem, tako nekorisna. Ti si moj suvisak. Ne radujem se sto te
imam, ne osjecam zadovoljstvo sto si se nastanila u meni, ti nisi moja
plemenitost vec moje ostecenje. Zasto nisi nasla nekog mocnog, snaznog,
neustrasivog a postenog? Ako takvog nema, sta sam ja kriv? Sklonila si se u
mene, kao siroce, i cutis, kao siroce, nista ne trazis, ninasto me ne nagovaras,
sve ostavljas mojoj odluci, i dobro je dok te zaboravljam, ali osjetim stid cim te
se sjetim. Ne znam zasto, nicim me nisi zaduzila. Ne znam ni sta si, prisustvo
koje nema oblika, cutljiva opomena koja se ne poziva na razlog, nevidljivi
putokaz prema nevidljivom pravcu: moje srce mora da ga pronadje. Kako da
ga pronadje, i kako da ne klone, ako ga i pronadje? Ti si razumna, ne tice te se
tudje tesko iskustvo, prezires opasnost, vuces na opasne staze, i ne smatras to
podvigom vec duznoscu. A kome sam ja to duzan? I zasto  ja? Pronadji
nekog pogodnijeg, sa mnom uzalud gubis vrijeme.
A ona cuci, cuti. Cas moga odusevljenja, ili moje ludosti.